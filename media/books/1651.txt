        
              Ken Follett
        
            Klucz do Rebeki
        
          Polski Związek Niewidomych
          Zakład Wydawnict i Nagrań
              Warszawa 1991

          Przełożył Hieronim Mistrzycki
                
          Tłoczono pismem punktowym dla 
        niewidomych, w Drukarni PZN, 
        Warszawa, ul. Konwiktorska 9
        Pap. kart. 140 g kl. III_B1
          Przedruk z wydawnictwa "Amber" 
        sp. z o.o. Poznań and "Epoka" 
        Warszawa 1989
        
                
          Pisała J. Szopa
          Korekty dokonały: D. Jagiełło i K. Kruk

          Dla Robin Mc$gibbon
        
          "Największym bohaterem ze 
        wszystkich jest nasz kairski 
        szpieg."
          - Erwin Rommel,
          wrzesień, 1942
          (cytat wg Anthony Cave Brown 
        Bodyguard of Lies)
        
          Część pierwsza
          Tobruk
        
          1
        
          Ostatni wielbłąd padł w 
        południe.
          Był to pięcioletni biały 
        samiec, którego mężczyzna kupił 
        w Gialo, najmłodszy i 
        najsilniejszy z trzech 
        wielbłądów, również 
        najłagodniejszy. Lubił go, tak 
        jak człowiek może lubić 
        wielbłąda, to znaczy tylko 
        trochę go nienawidził.
          Wspinali się na wzgórek od 
        zawietrznej, grzęznąc 
        nieporadnie w miękkim piasku. 
        Stanęli na wierzchołku, z 
        którego spojrzeli przed siebie, 
        tylko po to, by zobaczyć 
        następny wzgórek i tysiąc innych 
        do pokonania. Na ten widok 
        wielbłąda jakby ogarnęła rozpacz 
        - ugięły mu się przednie nogi, 
        zad się opuścił i zwierzę 
        osiadło na szczycie pagórka niby 
        posąg, wpatrzone w przestrzeń 
        pustyni obojętnym wzrokiem 
        konających.
          Mężczyzna pociągnął za uzdę w 
        nozdrzach wielbłąda - łeb 
        pochylił się naprzód, szyja 
        wyciągnęła, lecz zwierzę nie 
        wstało. Mężczyzna podszedł od 
        tyłu i kopnął je mocno ze cztery 
        razy w zadnie nogi. W końcu 
        wyjął zakrzywiony nóż beduiński, 
        ostry jak brzytwa, spiczasto 
        zakończony, i wbił go w zad. Z 
        rany pociekła krew, zwierzę 
        jednak nawet nie odwróciło łba.
          Mężczyzna zrozumiał, co się 
        stało - po prostu nie odżywione 






        mięśnie wielbłąda przestały 
        funkcjonować, podobnie jak 
        maszyna, której zabrakło paliwa. 
        Widział już wielbłądy padłe na 
        skraju oazy, mimo że dookoła 
        miały życiodajną zieleń - nie 
        starczało im sił na to, by nią 
        się pożywić.
          Mógłby spróbować jeszcze ze 
        dwóch sposobów, na przykład 
        nalać wody do nozdrza 
        zwierzęcia, aż zaczęłoby się 
        dusić, albo rozpalić ogień za 
        jego zadnimi nogami. Nie stać go 
        jednak było ani na stratę wody, 
        ani drewna, poza tym żadna z 
        metod nie wróżyła wielkiego 
        powodzenia. Zresztą i tak 
        nadszedł czas postoju. Słońce 
        stało wysoko, rozżarzone. 
        Zaczynało się długie saharyjskie 
        lato, temperatura sięgała w 
        południe 43/0 C w cieniu.
          Nie zdejmując bagażu z 
        grzbietu wielbłąda mężczyzna 
        otworzył jeden z worków i wyjął 
        namiot. Ponownie rozejrzał się 
        odruchowo dookoła - w polu 
        widzenia nie było ani cienia, 
        ani żadnej kryjówki, właściwie 
        wszędzie było tak samo źle. 
        Rozbił namiot przy zdychającym 
        wielbłądzie, na wierzchołku 
        wzgórka.
          Usiadł po turecku w wejściu do 
        namiotu, by przyrządzić herbatę. 
        Uklepał kwadrat piasku przed 
        sobą, ustawił bezcenne suche 
        gałązki w stożek i rozpalił 
        ogień. Kiedy woda w czajniku się 
        zagotowała, zaparzył herbatę w 
        taki sposób, w jaki parzą ją 
        koczownicy, to znaczy nalał z
        dzbanka do kubka, dodał cukru, 
        znów przelał do dzbanka, by 
        bardziej naciągnęła, i tak kilka 
        razy. Ostatecznie herbata 
        zrobiła się tak mocna i jakby 
        melasowata, że stanowiła 
        najbardziej orzeźwiający napój 
        na świecie.
          Czekając, aż słońce opuści się 
        niżej, zjadł kilka daktyli i 
        patrzył na zdychającego 
        wielbłąda. Potrafił zachować 






        spokój. Przewędrował ogromny 
        szmat pustyni, ponad półtora 
        tysiąca kilometrów. Przed dwoma 
        miesiącami wyruszył z El Agela 
        na wybrzeżu Morza Śródziemnego w 
        Libii i udał się na południe 
        przemierzając siedemset 
        kilometrów przez Gialo i Kufra w 
        samo puste serce Sahary. Potem 
        skręcił na wschód i przekroczył 
        granicę Egiptu, nie zauważony 
        ani przez ludzi, ani przez 
        zwierzęta. Przeciął skaliste 
        pustkowie na Pustyni Zachodniej 
        i w pobliżu Kharga ruszył na 
        północ. Teraz był już blisko 
        celu. Znał pustynię, ale bał się 
        jej - podobnie jak wszyscy 
        inteligentni ludzie, nawet 
        koczownicy, którzy spędzili na 
        pustyni całe życie. Nigdy jednak 
        nie dopuszczał, by ten strach 
        nim zawładnął, wpędził go w 
        panikę czy też sparaliżował. 
        Przecież zawsze może dojść do 
        katastrofy: popełnia się błędy w 
        nawigacji, które powodują 
        ominięcie studni o kilka 
        kilometrów, bywa że bukłaki z 
        wodą pękają lub ciekną, bywa że 
        po kilku dniach zaczyna chorować 
        absolutnie zdrowy wielbłąd. 
        Jedyną odpowiedzią na to jest 
        słowo Inshallah - to znaczy: 
        Taka była wola boska.
          W końcu słońce zaczęło zapadać 
        na zachodzie. Spojrzał na juki 
        wielbłąda, zastanawiając się, 
        ile sam mógłby unieść. Były tam 
        trzy małe europejskie walizki - 
        dwie z nich ciężkie, jedna 
        lekka, ale wszystkie trzy 
        jednakowo ważne. Miał też małą 
        torbę z ubraniem, sekstant, 
        mapy, żywność i bukłak z wodą. 
        To już i tak za dużo - będzie 
        musiał pozostawić namiot, 
        naczynia do herbaty, garnek, 
        almanach i siodło.
          Połączył trzy walizki razem, 
        na nich umieścił ubrania, 
        żywność i sekstant, po czym 
        związał to wszystko kawałem 
        szmaty. Włożył prowizoryczne 
        szelki na ramiona i dźwignął 






        bagaż tak jak plecak. Z przodu 
        powiesił sobie na szyi bukłak z 
        koziej skóry napełniony wodą.
          Bagaż był ciężki.
          Trzy miesiące wcześniej mógłby 
        dźwigać podobny przez cały 
        dzień, a potem wieczorem grać w 
        tenisa, był bowiem silnym 
        mężczyzną. Pustynia jednak 
        wyssała z niego siły. Jelita 
        odmawiały mu posłuszeństwa, 
        skóra była jedną wielką raną, 
        schudł z dziesięć, piętnaście 
        kilogramów. Bez wielbłąda nie 
        ujdzie daleko.
          Ruszył marszem, z kompasem w 
        dłoni.
          Szedł zgodnie ze wskazanym 
        kierunkiem, opierając się 
        pokusie, by zboczyć i okrążyć 
        wzgórze, przez ostatnie 
        kilometry określał bowiem swoje 
        położenie według kursu i logu, 
        toteż najdrobniejsza pomyłka 
        mogła go kosztować kilkaset 
        metrów i mogła się skończyć 
        śmiercią. Szedł miarowo, powoli, 
        wyciągniętym krokiem. Nie miał w 
        sobie nadziei ani strachu, skupiał 
        się na kompasie i piasku. Zdołał 
        zapomnieć o bólu zmęczonego 
        ciała, stawiał nogę za nogą 
        automatycznie, machinalnie, a 
        więc bez wysiłku.
          Czuło się już chłód wieczoru. 
        Bukłak wiszący na szyi robił się 
        coraz lżejszy, w miarę jak 
        mężczyzna wypijał z niego wodę. 
        Nie chciał myśleć o tym, ile 
        jeszcze wody mu pozostało - jak 
        obliczył, wypijał trzy litry 
        dziennie, wiadomo więc, że 
        nazajutrz wody zabraknie. Nad 
        głową przefrunęło z głośnym 
        gwizdem stado ptaków. Spojrzał w 
        górę osłaniając oczy ręką i 
        stwierdził, że to stado 
        stepówek, ptaków pustynnych 
        podobnych do brązowych gołębi, 
        które co rano i wieczór szukały 
        wody. Leciały w tym samym 
        kierunku, w którym on zmierzał, 
        co oznaczało, że jest to 
        kierunek właściwy. Niemniej 
        wiedział, że ptaki te potrafią 






        przebyć w poszukiwaniu wody 
        nawet siedemdziesiąt 
        kilometrów, a to nie dodawało mu 
        wiele otuchy.
          Na pustyni zapanował chłód, co 
        spowodowało, że nad horyzontem 
        zebrały się chmury. Za jego 
        plecami słońce zapadło się 
        jeszcze niżej, zamieniło w duży, 
        żółty balon. Trochę później na 
        fiołkowym niebie pojawił się 
        biały księżyc. 
          Pomyślał, że urządzi sobie 
        postój. Nikt nie da rady iść 
        przez całą noc. Nie miał jednak 
        namiotu ani koca, ani ryżu, ani 
        herbaty. Był pewien, że znajduje 
        się blisko studni, z obliczeń 
        wynikało, że powinien już do 
        niej dotrzeć.
          Szedł dalej. Spokój już go 
        powoli opuszczał. Chciał 
        zwyciężyć bezwzględną pustynię 
        siłą i doświadczeniem, ale 
        zaczynało wyglądać na to, że 
        pustynia jego zwycięży. Pomyślał 
        znów o wielbłądzie, którego 
        zostawił, o tym, jak zwierzę 
        ułożyło się na wierzchołku 
        wzgórza, spokojne, wyczerpane, 
        czekając na śmierć. Pomyślał, że 
        on nie będzie czekał na śmierć, 
        lecz kiedy nie da jej się 
        uniknąć, popędzi na jej 
        spotkanie. Nie dla niego 
        kilkugodzinna agonia i 
        wszechogarniające szaleństwo - 
        byłoby to niegodne. Ma przecież 
        nóż.
          Ta myśl sprawiła, że zaczęła 
        ogarniać go rozpacz, nie 
        potrafił już przezwyciężyć 
        strachu. Księżyc zaszedł, ale 
        gwiazdy jasno oświetlały 
        okolicę. W oddali zobaczył swoją 
        matkę, która powiedziała: "Tylko 
        nie mów, że nigdy cię nie 
        ostrzegałam!" Słyszał pociąg 
        turkoczący w rytm jego serca, 
        powolny. Szlakiem sunęły 
        kamienie niby galopujące 
        szczury. Czuł zapach pieczonego 
        jagnięcia. Wspiął się na wzgórek 
        i ujrzał za nim czerwony blask 
        ognia, na którym pieczono mięso. 






        Mały chłopiec siedział i ogryzał 
        kości. Wokół ogniska stały 
        namioty, spętane wielbłądy 
        skubały rzadko rosnące krzewy 
        cierniste, w oddali widać było 
        studnię. Zaczęły się 
        halucynacje. Ludzie w tych 
        zwidach spojrzeli na niego, 
        zdumieni. Wysoki mężczyzna wstał 
        i przemówił. Wędrowiec sięgnął 
        do swojego zawoju i odsłonił 
        część twarzy.
          Wysoki mężczyna postąpił krok 
        naprzód.
          - Przecież to mój kuzyn! - 
        zawołał zdumiony.
          Wędrowiec zrozumiał, że nie 
        jest to jednak złudzenie, 
        uśmiechnął się blado i upadł.
        
          Kiedy oprzytomniał, przez 
        chwilę zdawało mu się, że jest 
        kilkunastoletnim chłopcem, że 
        jego dorosłe życie to tylko sen.
          Ktoś dotknął jego ramienia i 
        powiedział w języku pustyni:
          - Obudź się, Achmedzie.
          Od lat nikt nie nazywał go 
        Achmedem. Zdał sobie sprawę, że 
        zawinięty jest w szorstki koc i 
        leży na zimnym piasku, na głowie 
        ma zawój. Otworzył oczy i ujrzał 
        wspaniały wschód słońca podobny 
        do tęczy wyciągniętej w linię 
        prostą na tle płaskiego czarnego 
        horyzontu. Wiał mu w twarz 
        lodowaty poranny wiatr. W chwili 
        tej znów przypomniał sobie, jaki 
        człowiek może się czuć zagubiony 
        i niespokojny w wieku piętnastu 
        lat.
          Kiedy po raz pierwszy wówczas 
        obudził się na pustyni, czuł się 
        całkiem zagubiony. Pomyślał 
        wtedy: "Ojciec nie żyje", a 
        potem: "Mam nowego ojca". Przez 
        głowę przemknęły mu urywki sur 
        Koranu, pomieszane z fragmentami 
        wyznania wiary, którego matka 
        nauczyła go w tajemnicy po 
        niemiecku. Przypomniał mu się 
        ból obrzezania, a potem wiwaty i 
        wystrzały z karabinów - to 
        mężczyźni gratulowali mu w ten 
        sposób tego, że przystał do 






        nich, stał się prawdziwym 
        mężczyzną. Potem była długa 
        podróż pociągiem, ciekawość, 
        jacy okażą się ci żyjący na 
        pustyni kuzyni, i pytanie, czy 
        nie będą się wyśmiewać z jego 
        bladego ciała i miejskiego stylu 
        bycia. Wyszedł szybko z dworca i 
        zobaczył dwóch Arabów siedzących 
        w piachu przy wielbłądach, na 
        placu przed budynkiem, 
        zawiniętych od stóp do głów w 
        tradycyjne stroje - tylko przez 
        szparę w zawoju na głowie było 
        coś widać: ich ciemne, 
        nieprzeniknione oczy. Zabrali go 
        do studni. Wszystko było 
        przerażające - nikt się do niego 
        nie odzywał, porozumiewano się z 
        nim gestami. Wieczorem zdał 
        sobie sprawę, że u tych ludzi 
        nie ma "toalet", co niezwykle go 
        stropiło. W końcu musiał o to 
        zapytać. Po chwili milczenia 
        wszyscy wybuchnęli śmiechem. 
        Okazało się, że byli przekonani, 
        iż nie zna ich języka, i dlatego 
        usiłowali z nim rozmawiać 
        językiem gestów. Ponadto pytając 
        o toaletę użył na nią 
        dziecinnego określenia, przez co 
        sytuacja stała się jeszcze 
        zabawniejsza. Ktoś mu wyjaśnił, 
        że należy wyjść poza koło 
        namiotów i kucnąć na pisaku. Po 
        tym zajściu już się tak nie bał. 
        bo wprawdzie byli to twardzi 
        ludzie, lecz nie okazali się 
        nieprzyjemni.
          Wszystkie te myśli powróciły, 
        kiedy patrzył na swój pierwszy 
        wschód słońca na pustyni, 
        pojawiły się też teraz, 
        dwadzieścia lat później, tak 
        samo świeże i bolesne jak 
        wczorajsze złe wspomnienia, 
        wywołane słowami: "Obudź się, 
        Achmedzie".
          Usiadł raptownie, myśli 
        przejaśniały nagle jak poranne 
        niebo. Przeszedł przez pustynię 
        mając do wypełnienia niezwykle 
        ważną misję. Trafił do studni, 
        nie była ona złudzeniem - kuzyni 
        koczowali tu jak co roku o tej 






        porze. Zasłabł z wyczerpania, 
        owinęli go w koce i pozwolili 
        spać przy ognisku. Kiedy 
        pomyślał o swoim cennym bagażu, 
        ogarnęła go nagła panika - czy 
        przydźwigał go tu na miejsce? 
        Lecz w tej samej chwili 
        zobaczył, że bagaż leży u jego 
        nóg.
          Obok siedział w kucki Ismail. 
        Zawsze tak było - przez rok, 
        który obaj chłopcy spędzili 
        razem na pustyni, Ismail zawsze 
        budził się pierwszy rano. Teraz 
        powiedział:
          - Masz jakieś ciężkie 
        zmartwienie, kuzynie.
          - Jest wojna - jakby 
        potwierdził Achmed.
          Ismail przysunął malutką, 
        wysadzaną klejnotami czarę z 
        wodą. Achmed zanurzył w niej 
        palce i przemył oczy. Ismail 
        odszedł. Achmed wstał.
          Jedna z kobiet, cicha, 
        służalcza w zachowaniu, podała 
        mu herbatę. Wziął ją nie 
        dziękując i szybko wypił. Zjadł 
        trochę zimnego gotowanego ryżu. 
        W obozowisku panowała powolna 
        krzątanina. Ta gałąź rodziny 
        chyba nadal była bogata - kilku 
        służących, dużo dzieci i ponad 
        dwadzieścia wielbłądów. Owce z 
        namiotami były tylko częścią 
        stada, którego reszta wypasała 
        się parę kilometrów dalej. 
        Podobnie rzecz się miała z 
        wielbłądami. W nocy oddalały się 
        one w poszukiwaniu roślinności i 
        chociaż były spętane, czasami 
        znikały z oczu. Teraz chłopcy 
        będą je zaganiać, podobnie jak 
        kiedyś robił to on z Ismailem. 
        Zwierzęta nie miały imion, lecz 
        Ismail każde z nich i ich 
        historię znał z osobna. Mówił, 
        na przykład: "To jest samiec 
        podarowany przez mojego ojca 
        jego bratu Abdelowi w roku, w 
        którym zmarło wiele kobiet. 
        Samiec okulał, ojciec więc dał 
        Abdelowi innego, a tego zabrał z 
        powrotem, i widzisz, ten 
        wielbłąd nadal kuleje." Achmed 






        dobrze znał się na wielbłądach, 
        nigdy jednak nie miał do nich 
        takiego stosunku jak koczownicy 
        - przypomniał sobie, że nie 
        rozpalił wczoraj ognia za 
        zadnimi nogami swojego białego 
        samca, który zdychał. Ismail to 
        by zrobił.
          Achmed skończył śniadanie i 
        zabrał się do bagażu. Walizki 
        nie były zamknięte na kluczyki. 
        Otworzył teraz małą skórzaną i 
        jego oczom ukazały się 
        przełączniki i gałki nadajnika 
        radiowego w prostokątnej 
        obudowie. To wywołało 
        wspomnienie jakby ze znanego 
        filmu: wrące życiem, szalone 
        miasto Berlin, trzypasmowa ulica 
        Tirpitzufer, czteropiętrowy 
        budynek z piaskowca, labirynt 
        korytarzy i schodów, od frontu 
        biuro z dwiema sekretarkami, 
        głębokie drugie biuro, w którym 
        stały: biurko, kanapa, regał, 
        małe łóżko, a na ścianie wisiał 
        japoński obraz przedstawiający 
        uśmiechniętego demona, oraz 
        podpisana fotografia Franco. Na 
        balkonie zaś, wychodzącym na 
        Landwehr Canal, widywało się 
        parę jamników i przedwcześnie 
        osiwiałego admirała, który 
        mówił: "Rommel chce, bym 
        wyznaczył naszego agenta w 
        Kairze."
          W walizce była też książka, 
        powieść napisana po angielsku. 
        Achmed odruchowo przeczytał 
        pierwszą linijkę: "Śniło mi się 
        tej nocy, że znów jestem w 
        Manderley." Spomiędzy stronic 
        książki wypadła złożona kartka 
        papieru. Podniósł ją z uwagą i 
        włożył z powrotem między 
        stronice. Zamknął książkę, 
        wsunął do walizeczki i ją też 
        zamknął.
          Obok stanął Ismail.
          - Długą odbyłeś podróż? - 
        spytał.
          Achmed skinął głową.
          - Wyruszyłem z El Agela w 
        Libii. - Nazwy te nic nie 
        znaczyły dla jego kuzyna. - 






        Przywędrowałem znad morza.
          - Znad morza!
          - Tak.
          - Sam?
          - Na początku miałem kilka 
        wielbłądów.
          Ismail był przerażony i pełen 
        podziwu; nawet koczownicy nie 
        odbywają tak długich wędrówek, 
        poza tym nigdy nie widział 
        morza.
          - Ale dlaczego? 
          - Bo jest wojna.
          - Jedna gromada Europejczyków 
        walczy z drugą o to, kto będzie 
        panował w Kairze... jakie to ma 
        znaczenie dla synów pustyni?
          - Ale w tej wojnie bierze 
        udział naród mojej matki - 
        powiedział Achmed.
          - Mężczyzna powinien iść za 
        ojcem.
          - A jeśli ma dwóch ojców?
          Ismail wzruszył ramionami. 
        Rozumiał, co to znaczy mieć 
        dylemat.
          Achmed podniósł zamkniętą 
        walizkę.
          - Przechowasz mi ją?
          - Tak. Kto zwycięża w tej 
        wojnie?
          - Naród mojej matki. Podobny 
        jest do ludu koczowniczego... 
        dumny, okrutny i silny. Ma 
        zapanować nad światem.
          - Achmedzie - uśmiechnął się 
        Ismail - zawsze wierzyłeś w lwa 
        pustyni.
          Achmed przypomniał sobie, jak 
        to w szkole go uczono, że kiedyś 
        na pustyni żyły lwy i że 
        prawdopodobnie niektóre z nich 
        nadal tam żyją w górskich 
        kryjówkach, żywiąc się 
        jeleniami, lisami pustyni i 
        dzikimi owocami. Ismail nie 
        chciał mu wierzyć, a problem 
        wydawał im się wtedy niezwykle 
        ważny i prawie się pokłócili.
          - Nadal wierzę w lwa pustyni - 
        powiedział Achmed z uśmiechem.
          Spojrzeli na siebie. Nie 
        widzieli się przez pięć lat. 
        Świat się zmienił. Achmed 
        zastanawiał się, o czym mógłby 






        opowiedzieć kuzynowi: o 
        decydującym spotkaniu w Bejrucie 
        w 1938 roku, o swojej podróży do 
        Berlina, o wielkim mistrzowskim 
        posunięciu w Istambule... Kuzyn 
        nic by z tego nie zrozumiał, 
        podobnie jak on nie zrozumiałby 
        spraw Ismaila. Odkąd jako 
        chłopcy odbyli razem pielgrzymkę 
        do Mekki, to chociaż kochali się 
        żarliwie, nie mieli sobie nic do 
        powiedzenia.
          Po chwili Ismail odszedł 
        zabierając walizeczkę do swojego 
        namiotu. Achmed przyniósł trochę 
        wody w misce. Otworzył torbę, 
        wyjął małą kostkę mydła, pędzel, 
        lusterko i brzytwę. Wetknął 
        lusterko w piach, odpowiednio je 
        ustawił i zaczął rozwijać swój 
        zawój.
          Przeraził go widok własnej 
        twarzy w lustrze.
          Wypukłe, zazwyczaj gładkie 
        czoło teraz pokryte miał ranami. 
        W oczach taił się ból, w ich 
        kącikach rysowały się 
        zmarszczki. Na twarzy o 
        delikatnych rysach wyrosła mu 
        zmierzwiona broda, skóra na 
        długim orlim nosie była 
        zaczerwieniona i spękana. 
        Rozchylił pokryte bąblami wargi 
        i zobaczył, że ładne, równe zęby 
        ma brudne, poplamione.
          Nabrał mydła na pędzel i 
        zaczął się golić.
          Twarz stopniowo upodabniała 
        się do tej, którą znał. Jej 
        wyraz sugerował silny charakter, 
        nie była przystojna. Na ogół 
        malowało się na niej coś, co w 
        chwilach, kiedy Achmed 
        przyglądał się sobie 
        bezstronnie, uważał za oznaki 
        rozpusty, lecz teraz była po 
        prostu zniszczona. Miał ze sobą 
        małą fiolkę pachnącego olejku, 
        którą niósł setki kilometrów 
        przez pustynię z myślą o tej 
        chwili, ale nie użył ani kropli, 
        gdyż uznał, że skóra zacznie go 
        piec nie do zniesienia. Dał 
        fiolkę przyglądającej mu się 
        dziewczynce. Odbiegła, 






        zachwycona podarkiem.
          Zaniósł torbę do namiotu 
        Ismaila, skąd wypędził kobiety. 
        Zdjął pustynną odzież i ubrał 
        się w białą angielską koszulę, 
        krawat w paski, szare skarpetki 
        i garnitur w brązową kratę. 
        Usiłując włożyć buty stwierdził, 
        że stopy mu spuchły - wciskanie 
        ich w nowe skórzane buty było 
        niezwykle bolesne. Nie mógł 
        jednak włożyć do europejskiego 
        garnituru prymitywnych gumowych 
        sandałów. W końcu naciął buty 
        zakrzywionym nożem i wsunął je 
        bez trudu.
          Chciałby się znaleźć w 
        bardziej luksusowych warunkach: 
        wykąpać się w gorącej wodzie, 
        ostrzyc, nasmarować rany 
        uśmierzającą maścią, włożyć 
        jedwabną koszulę, złotą 
        bransoletę, napić się zimnego 
        szampana i mieć ciepłą, pulchną 
        kobietę. Musiał na to poczekać.
          Kiedy wyszedł z namiotu, 
        koczownicy patrzyli na niego, 
        jak gdyby był obcy. Chwycił 
        kapelusz i podniósł dwie 
        pozostałe walizy - jedną ciężką, 
        drugą lekką. Ismail podszedł z 
        bukłakiem z koziej skóry. Kuzyni 
        się objęli.
          Achmed wyjął portfel z 
        kieszeni marynarki, żeby 
        sprawdzić dokumenty. Patrząc na 
        paszport ponownie sobie 
        uświadomił, że jest Alexandrem 
        Wolffem, ma trzydzieści cztery 
        lata, mieszka w Villa les 
        Oliviers, w Garden City, w 
        Kairze, jest biznesmenem, 
        Europejczykiem.
          Włożył kapelusz, chwycił 
        walizki i ruszył w chłodnym 
        zmierzchu do miasta, od którego 
        dzieliło go jeszcze kilka 
        kilometrów pustyni.
        
          Wielki pradawny szlak karawan, 
        którym Wolff wędrował od oazy do 
        oazy przez ogrom pustyni, 
        prowadził przez przełęcz w 
        łańcuchu górskim i w końcu 
        łączył się z normalną nowoczesną 






        drogą. Przypominała ona linię 
        narysowaną na mapie przez Boga, 
        po jej jednej stronie bowiem 
        ciągnęły się żółte, piaszczyste, 
        nagie wzgórza, a po przeciwnej 
        żyzne pola bawełny, podzielone 
        na prostokąty kanałami 
        irygacyjnymi. Wieśniacy, 
        pochyleni nad uprawami, ubrani 
        byli w proste galabije z 
        pasiastej bawełny, zastępujące 
        kłopotliwe stroje koczowników. 
        Wędrując drogą na północ, czując 
        chłodny wilgotny powiew od 
        pobliskiego Nilu, rejestrując 
        coraz to więcej oznak, że zbliża 
        się do rejonów cywilizowanych, 
        Wolff poczuł, że znów stał się 
        człowiekiem. Wieśniacy pracujący 
        to tu, to tam na polu już 
        przestali w jego pojęciu być 
        osaczającym go tłumem. W końcu 
        usłyszał silnik samochodu - 
        wiedział, że jest bezpieczny.
          Pojazd nadjeżdżał od strony 
        miasta Asjut. Kiedy wyjechał zza 
        zakrętu, Wolff zobaczył, że to 
        wojskowy jeep. Po chwili 
        dostrzegł w nim mężczyzn w 
        mundurach armii brytyjskiej i 
        uświadomił sobie, że przestało 
        mu zagrażać jedno 
        niebezpieczeństwo, a zaczęło 
        drugie.
          Zmusił się do zachowania 
        spokoju. Pomyślał, że ma prawo 
        tu przebywać. Przecież urodził 
        się w Aleksandrii. Jest 
        narodowości egipskiej. Ma dom w 
        Kairze. Wszystkie dokumenty ma w 
        porządku. Jest bogatym 
        człowiekiem, Europejczykiem, 
        szpiegiem niemieckim za liniami 
        wroga...
          Koła jeepa zapiszczały hamując 
        w chmurze kurzu. Wyskoczył jeden 
        mężczyzna. Na bluzie munduru 
        miał na obu ramionach po trzy 
        belki - był kapitanem. Wyglądał 
        strasznie młodo, lekko utykał.
          - Skąd idziecie, do diabła? - 
        spytał kapitan.
          Wolff postawił walizki i 
        wykonał nad ramieniem ruch 
        kciukiem do tyłu.






          - Samochód mi nawalił na 
        pustynnej drodze.
          Kapitan skinął głową, 
        przyjmując natychmiast 
        wyjaśnienie - nigdy by mu nie 
        przyszło do głowy ani też nikomu 
        innemu, że Europejczyk mógłby 
        przywędrować tu pieszo z Libii.
          - Proszę pokazać mi dokumenty - 
        powiedział.
          Wolff spełnił polecenie. 
        Kapitan sprawdził dokumenty, po 
        czym spojrzał na Wolffa, który 
        pomyślał: "Był przeciek z 
        Berlina, szukają mnie teraz 
        wszyscy oficerowie w Egipcie, a 
        może od mojego ostatniego tu 
        pobytu zmieniono dokumenty i mam 
        nieaktualne..."
          - Wygląda pan na wykończonego 
        - powiedział kapitan. - Jak 
        długo idzie pan pieszo?
          Wolff zdał sobie sprawę, że 
        jego wygląd może wzbudzić w 
        Europejczyku współczucie, co 
        miałoby praktyczne skutki.
          - Od wczoraj wieczorem - 
        odpowiedział z wyrazem znużenia 
        które nie było całkiem udawane. 
        - Trochę błądziłem.
          - Spędził pan tu całą noc? - 
        Kapitan przyjrzał się bliżej 
        twarzy Wolffa. - Dobry Boże, 
        rzeczywiście, to widać. Lepiej 
        niech pan z nami się zabierze. 
        - Zwrócił się w stronę jeepa. - 
        Kapralu, weźcie pana walizki.
          Wolff otworzył usta, by 
        zaprotestować, lecz raptownie 
        znów je zamknął. Człowiek, który 
        szedł pieszo przez całą noc, 
        powinien być tylko zachwycony 
        tym, że ktoś ma pomóc mu 
        przenieść bagaż. wyrażenie 
        sprzeciwu nie tylko by sprawiło, 
        że jego opowieść stałaby się 
        podejrzana, lecz także 
        zwróciłoby uwagę na bagaż. Kiedy 
        kapral układał walizki z tyłu 
        jeepa, Wolff uświadomił sobie ze 
        zgrozą, że nawet nie zamknął ich 
        na kluczyk. Jak mogłem być taki 
        głupi? - pomyślał. Wiedział, 
        dlaczego tak się stało - przez 
        cały czas zachowywał się zgodnie 






        z tym, co narzucała mu pustynia, 
        gdzie ludzi widywało się raz na 
        tydzień i ostatnią rzeczą, jaką 
        mieliby ochotę ukraść, był 
        nadajnik radiowy, który działa 
        dopiero po włączeniu do prądu. 
        Zmysły wyczulone miał na 
        wszystko, co teraz nie 
        przedstawiało już żadnej 
        wartości: na wędrówkę słońca po 
        niebie, na zapach wody, 
        obliczanie odległości, na 
        lustrowanie horyzontu, jak gdyby 
        w poszukiwaniu samotnego drzewa, 
        w którego cieniu znalazłby 
        schronienie przed żarem dnia. 
        Teraz musiał przestać pamiętać o 
        tym wszystkim i zacząć myśleć o 
        policjantach, dokumentach, 
        zamkach i kłamstwach.
          Postanowił, że będzie 
        ostrożniejszy i wsiadł do jeepa.
          Kapitan zajął miejsce obok 
        niego i rzucił do kierowcy:
          - Z powrotem do miasta.
          Wolff postanowił rozwinąć 
        swoją opowieść, żeby stała się 
        jeszcze bardziej prawdopodobna. 
        Kiedy jeep skręcił w piaszczystą 
        drogę, spytał:
          - Czy macie wodę?
          - Oczywiście.
          Kapitan sięgnął pod siedzenie 
        i wyciągnął blaszaną manierkę w 
        wojłoku, podobną do dużej 
        butelki whisky. Zdjął zakrętkę i 
        podał manierkę Wolffowi.
          Ten dorwał się łapczywie do 
        wody i wypił prawie pół litra.
          - Dziękuję - powiedział i 
        oddał manierkę.
          - Chciało się panu pić. Nic 
        dziwnego. Hm... może się 
        poznamy... jestem kapitan 
        Newman. - Wyciągnął rękę. Wolff 
        uścisnął ją i przyjrzał się 
        bliżej kapitanowi. Był on młody, 
        tuż po dwudziestce, miał świeżą 
        cerę, chłopięcą grzywkę i 
        uśmiech na twarzy, ale było też 
        w nim coś ze znużonego 
        dojrzałego mężczyzny, coś, czego 
        szybko nabywa się w czasie 
        wojny.
          - Widział pan bezpośrednio 






        jakąś bitwę?
          - Chyba tak. - Newman dotknął 
        kolana. - Załatwiłem sobie nogę 
        w Cyrenajce, dlatego też 
        odesłali mnie do tej dziury. - 
        Uśmiechnął się. - Nie powiem, 
        żebym znów miał ochotę 
        natychmiast popędzić na 
        pustynię, ale chciałbym robić 
        coś ważniejszego niż to, co 
        robię, setki kilometrów od 
        prawdziwej wojny. Jedyne walki, 
        jakie oglądamy, to starcia 
        między chrzecijanami i 
        muzułmanami w miasteczku. Skąd 
        pan pochodzi, nie mogę rozpoznać 
        po akcencie?
          Niespodziewane pytanie, nie 
        związane z dotychczasowym 
        tematem rozmowy, zaskoczyło 
        Wolffa. Pomyślał, że na pewno 
        nie jest przypadkowe - kapitan 
        Newman był bystrym młodym 
        człowiekiem. Na szczęście Wolff 
        miał gotową odpowiedź.
          - Moi rodzice byli Burami 
        przybyłymi z Afryki Południowej 
        do Egiptu. Uczono mnie mówić 
        językiem Burów i po arabsku. - 
        Zawahał się w obawie, by nie 
        przesadzić z wyjaśnieniami i nie 
        wzbudzić tym podejrzeń. - 
        Nazwisko Wolff jest 
        holenderskie, na chrzcie dano mi 
        imię Alex, od nazwy miasta, w 
        którym się urodziłem.
          Newman okazał uprzejme 
        zainteresowanie.
          - Co pana tu sprowadza?
          Wolff i na to był 
        przygotowany.
          - Prowadzę interesy w kilku 
        miastach w Górnym Egipcie. - 
        Uśmiechnął się. - Muszę w nich 
        złożyć niespodziewane wizyty.
          Wjeżdżali do Asjut. Jak na 
        warunki egipskie, było to duże 
        miasto, z fabrykami, szpitalami, 
        uniwersytetem dla muzułmanów, 
        słynnym klasztorem i jakimiś 
        sześćdziesięcioma tysiącami 
        mieszkańców. Wolff już miał 
        prosić, żeby wysadzili go na 
        dworcu kolejowym, kiedy nagle 
        Newman uratował go przed 






        popełnieniem tego błędu.
          - Musi pan znaleźć warsztat 
        samochodowy - powiedział. - 
        zawieziemy pana do Nasifa, on ma 
        ciężarówkę do holowania.
          - Dziękuję. - Wolff zmusił się 
        do powiedzenia tego słowa. Miał 
        sucho w gardle. Jeszcze nie 
        zaczął prawidłowo ani szybko 
        myśleć. Lepiej, żebym się 
        pozbierał do kupy, pomyślał. To 
        przez tę cholerną pustynię, 
        zupełnie pozbawiła mnie 
        refleksu. Spojrzał na zegarek - 
        miał dość czasu, by rozwiązać 
        łamigłówkę w warsztacie i 
        jeszcze zdążyć na jedyny pociąg 
        do Kairu. Zastanawiał się, co 
        zrobić. Musi wejść do 
        warsztatu, bo Newman będzie go 
        obserwował. Potem wojskowi 
        odjadą. Będzie musiał udawać, że 
        chodzi mu o jakieś części 
        zapasowe do samochodu czy coś w 
        tym rodzaju, po czym po prostu 
        wyjdzie stamtąd i pójdzie na 
        dworzec.
          Jeśli dopisze mu szczęście, 
        nigdy może nie dojść do tego, by 
        Newman z Nasifem wymienili 
        spostrzeżenia na temat Alexa 
        Wolffa.
          Jeep jechał ruchliwymi wąskimi 
        ulicami. Znajomy widok 
        egipskiego miasta sprawił 
        Wolffowi przyjemność - barwne 
        bawełniane stroje, kobiety z 
        tobołkami na głowach, nadmiernie 
        gorliwy policjant, faceci w 
        okularach przeciwsłonecznych, 
        małe sklepiki wychodzące z 
        towarem na ulicę, stragany, 
        poobtłukiwane samochody, 
        objuczone osły. Zatrzymali się 
        przed rzędem niskich glinianych 
        budynków. Droga była na wpół 
        zatarasowana przez starą 
        ciężarówkę i resztki 
        rozszabrowanego fiata. Mały 
        chłopiec siedział na ziemi przed 
        wejściem do domu i majstrował 
        przy przekładni kluczem 
        maszynowym.
          - Niestety, muszę pana tutaj 
        zostawić. Wzywają mnie obowiązki 






        - powiedział kapitan.
          - Jest pan bardzo uprzejmy. - 
        Wolff uścisnął mu rękę.
          - Wolałbym pana tak tu nie 
        wysadzać - mówił Newman. - Już i 
        tak miał pan dość kłopotów. - 
        Zmarszczył brwi, ale nagle twarz 
        mu się rozjaśniła. - Wie pan 
        co... zostawię tu panu kaprala 
        Coxa, może się przyda.
          - To naprawdę bardzo uprzejme z pana 
        strony, ale...
          Newman nie słuchał.
          - Wyjmijcie pana bagaże, Cox, 
        i bacznie uważajcie. Opiekujcie 
        się panem... i żebyście niczego 
        nie pozostawili tym brudasom, 
        rozumiecie?
          - Tak jest, panie kapitanie.
          Wolff jęknął bezgłośnie. 
        Pozbycie się kaprala zabierze mu 
        trochę czasu. Newman ze swoją 
        uprzejmością zrobił się natrętny 
        - a może to celowe?
          Wysiedli, jeep odjechał. Wolff 
        wszedł do warsztatu Nasifa, Cox 
        za nim niosąc walizki. 
          Nasif był uśmiechniętym młodym 
        człowiekiem w brudnej galabii, 
        reperował akumulator przy 
        świetle lampy naftowej. Odezwał 
        się do nich po angielsku.
          - Chcecie panowie wynająć 
        piękny samochód? Mój brat mieć 
        bentleya...
          Wolff przerwał mu, szybko 
        odpowiadając po arabsku.
          - Nawalił mi samochód. Podobno 
        jest tu ciężarówka do holowania.
          - Tak, możemy jechać w tej 
        chwili. Gdzie jest ten samochód?
          - Na pustyni, pięćdziesiąt, 
        sześćdziesiąt kilometrów stąd. 
        To ford. Ale my nie pojedziemy z 
        wami. - Wyjął portfel i dał 
        Nasifowi angielskiego funta. - 
        Kiedy wrócicie, znajdziecie 
        mnie w Grand Hotelu przy dworcu.
          - Już się robi. Jedziemy 
        natychmiast. - Nasif skwapliwie 
        chwycił pieniądze.
          Wolff skinął głową i odwrócił 
        się. Wychodząc z warsztatu z 
        Coxem zaczął rozpatrywać, jakie 
        następstwa może mieć jego krótka 






        rozmowa z Nasifem. Pojedzie on 
        ciężarówką holowniczą na 
        pustynię i będzie szukał drogi, 
        gdzie utknął samochód. W końcu 
        wróci do Grand Hotelu, by 
        powiedzieć, że nie udało mu się 
        jej znaleźć. Ale Wolffa już nie 
        zastanie. Uzna, że zapłacono mu 
        godziwie za stracony dzień, lecz 
        nie powstrzyma go to przed 
        barwnymi opowieściami o 
        zaginionym fordzie i jego 
        zaginionym kierowcy. 
        Prawdopodobnie wcześniej czy 
        później opowieść dotrze do 
        Newmana. Ten nie będzie wiedział, 
        co to wszystko dokładnie 
        oznacza, na pewno jednak się 
        domyśli, że kryje się za tym 
        jakaś tajemnica, którą należy 
        zbadać.
          Kiedy Wolff uświadomił sobie, 
        że plan przemknięcia się do 
        Egiptu tak, by nikt tego nie 
        zauważył, może mu się nie udać, 
        nastrój jego uległ pogorszeniu.
          Będzie musiał użyć wszelkich 
        sposobów, żeby plan się powiódł. 
        Spojrzał na zegarek. Nadal miał 
        jeszcze szanse zdążyć na pociąg. 
        Coxa pozbędzie się w hallu 
        hotelowym, a potem, jeśli się 
        pośpieszy, zdąży coś zjeść i 
        wypić.
          Cox był niskim, ciemnowłosym 
        mężczyzną mówiącym dialektem 
        jakiegoś regionu Wielkiej 
        Brytanii, którego Wolff nie 
        potrafił rozpoznać. Liczył sobie 
        mniej więcej tyle lat co on sam, 
        lecz nadal miał tylko stopień 
        kaprala, a więc pewnie nie był 
        specjalnie inteligentny. Idąc za 
        Wolffem przez Midan el_$mahatta, 
        zapytał:
          - Zna pan to miasto?
          - Tak, byłem tu kiedyś - 
        odparł Wolff.
          Weszli do Grand Hotelu. Był to 
        drugi co do wielkości hotel w 
        mieście, dysponował dwudziestoma 
        sześcioma pokojami.
          - Dziękuję, kapralu - Wolff 
        zwrócił się do Coxa. - Może pan 
        wrócić do swoich obowiązków.






          - Ale mnie się nie śpieszy, 
        proszę pana - odparł wesoło Cox. 
        - Zaniosę panu walizki na górę.
          - Na pewno mają tu boyów...
          - Na pana miejscu nie miałbym 
        do "gorszych" zaufania.
          Sytuacja coraz mocniej 
        przypominała senny koszmar czy 
        farsę, w której ludzie dobrej 
        woli zmuszali go do coraz 
        bardziej bezsensownego 
        zachowania. I wszystko to było 
        konsekwencją jednego, drobnego 
        kłamstwa. Zaczął się od nowa 
        zastanawiać, czy to wyłącznie 
        przypadek, i przyszło mu do 
        głowy coś strasznego i zarazem 
        absurdalnego, że może oni 
        wszystko wiedzą i tylko nim się 
        bawią.
          Odsunął tę myśl i odezwał się 
        do Coxa z największą godnością, 
        na jaką mógł się zdobyć:
          - Dobrze. Dziękuję.
          Podszedł do recepcjonisty i 
        poprosił o pokój. Spojrzał na 
        zegarek - pozostało mu 
        piętnaście minut. Szybko 
        wypełnił formularz podając 
        wymyślony adres w Kairze - 
        istniała szansa, że Newman nie 
        zapamiętał prawdziwego adresu 
        figurującego w dokumentach. Nie 
        chciał zostawić za sobą żadnych 
        śladów, które można by 
        wykorzystać.
          Boy, Nubijczyk, poprowadził go 
        na górę do pokoju. Wolff dał mu 
        przy drzwiach napiwek. Cox 
        położył walizki na łóżku.
          Wolff wyjął portfel; może Cox 
        też spodziewał się, że otrzyma 
        napiwek.
          - No cóż, kapralu - zaczął - 
        bardzo mi pomogliście...
          - Chciałbym panu pomóc się 
        rozpakować - przerwał mu tamten 
        - kapitan mówił, żebym niczego 
        nie zostawiał dla brudasów.
          - Nie, dziękuję - powiedział 
        stanowczo Wolff. - Chcę się od 
        razu położyć.
          - To proszę się kłaść - 
        nalegał pełen dobrej woli Cox - 
        a ja szybciutko...






          - Nie otwierajcie tego!
          Cox otwierał wieko walizki. 
        Wolff sięgnął do marynarki, 
        przeklinając w duchu: "Do diabła 
        z nim. Jestem skończony. 
        Powinienem ją zamknąć. Czy uda 
        mi się zrobić to po cichu?" 
        Niski kapral patrzył na 
        porządnie ułożone w walizce 
        paczki nowych angielskich 
        banknotów funtowych.
          - Jezu Chryste! - jęknął. - 
        Ale pan naładowany!
          Wolffowi przemknęło przez 
        myśl, że Cox nigdy w życiu nie 
        widział takiej forsy. Zbliżył 
        się do niego.
          - Co pan chce z tym 
        wszystkim... - zaczął Cox 
        odwracając się.
          Wolff wyciągnął okrutny 
        zakrzywiony nóż beduiński. 
        Spojrzenia ich się spotkały. Nóż 
        błysnął w dłoni Wolffa. Cox 
        cofnął się otwierając usta do 
        krzyku. Ostre jak brzytwa ostrze 
        weszło głęboko w miękkie ciało 
        jego szyi. Zamiast wydać okrzyk 
        przerażenia, Cox zacharczał 
        bulgocąc krwią. Upadł martwy. 
        Wolff nie czuł nic, jedynie 
        rozczarowanie.
        
          2
        
          Był maj, wiał chamsin, gorący, 
        sypiący piaskiem wiatr z 
        południa. Stojąc pod prysznicem 
        William Vandam myślał 
        przygnębiony, że prawdopodobnie 
        przez cały dzień nie zazna już 
        chłodu. Zakręcił kran i wytarł 
        się szybko. Całe ciało miał 
        obolałe. Poprzedniego dnia po 
        raz pierwszy od wielu lat grał w 
        krykieta. Sztab Generalny 
        Wywiadu Wojskowego zorganizował 
        drużynę, która miała grać 
        przeciwko lekarzom ze szpitala 
        polowego - szpiedzy przeciwko 
        szarlatanom, jak to nazwali - i 
        Vandam grając w środku nieźle 
        dostał w skórę, przeganiany 
        przez medyków po całym boisku. 
        Musiał teraz przyznać, że nie ma 






        kondycji. Dżin odebrał mu siły, 
        papierosy skróciły oddech, a 
        ponadto liczne zmartwienia nie 
        pozwalały mu się skoncentrować 
        na grze w takim stopniu, w jakim 
        tego wymagała.
          Zapalił papierosa, odkaszlnął 
        i zaczął się golić. Zawsze palił 
        przy goleniu - tylko dzięki temu 
        nie odczuwał tak dotkliwie nudy 
        przy tym codziennym zajęciu. 
        Piętnaście lat temu przysiągł 
        sobie, że jak tylko wystąpi z 
        wojska, zapuści brodę, nadal 
        jednak był w wojsku.
          Ubrał się w zwykły mundur: 
        ciężkie sandały, skarpety, bluzę 
        i szorty khaki z odpinanymi 
        klapami, które można było 
        opuszczać i zapinać pod 
        kolanami, gdyby moskity stały 

        się szczególnie natrętne. Nikt 
        jednak nie używał tych klap, 
        młodzi oficerowie nawet 
        przeważnie je odcinali, bo 
        wyglądały śmiesznie. Na podłodze 
        stała przy łóżku pusta butelka 
        po dżinie. Vandam spojrzał na 
        nią i jednocześnie poczuł do 
        siebie odrazę - kładąc się do 
        łóżka po raz pierwszy zabrał ze 
        sobą tę przeklętą butelkę. 
        Podniósł ją teraz, zdjął 
        zakrętkę i wrzucił butelkę do 
        kosza. Zszedł na dół.
          Gaafar był w kuchni, parzył 
        herbatę. Był to służący Vandama, 
        podstarzały łysy Kopt. Szurał 
        nogami i miał ambicję, by go 
        traktowano jak angielskiego 
        kamerdynera. Nie zasługiwał na 
        to miano, lecz miał w sobie 
        pewną dozę godności i był 
        uczciwy. Vandam wiedział, że to 
        nieczęsto spotykane walory u 
        egipskiej służby.
          - Czy Billy wstał? - spytał.
          - Tak, proszę pana, zaraz 
        zejdzie.
          Vandam skinął głową. Na kuchni 
        wrzała woda w małym garnku. 
        Włożył do niej jajko i nastawił 
        minutnik. Ukroił dwie kromki 
        angielskiego chleba na grzanki. 
        Posmarował je masłem, pokroił w 






        paski, wyjął jajko i odciął 
        czubek skorupki.
          Do kuchni wszedł Billy.
          - Dzień dobry, tato.
          Vandam uśmiechnął się do 
        dziesięcioletniego syna.
          - Dzień dobry. Śniadanie 
        gotowe.
          Chłopiec zaczął jeść. Vandam 
        usiadł naprzeciwko niego z 
        filiżanką herbaty. Obserwował 
        syna. Ostatnio Billy wygląda 
        rano na zmęczonego. Kiedyś 
        zawsze był świeży i pełen 
        wigoru. Może źle sypia? A może 
        po prostu zaczyna się okres 
        dorastania i chłopcu zmienia się 
        przemiana materii? A może po 
        prostu za późno chodzi spać, bo 
        czyta pod kocem kryminały przy 
        latarce.
          Znajomi twierdzili, że Billy 
        podobny jest do ojca, ale Vandam 
        nie dostrzegał tego 
        podobieństwa. Uważał, że 
        chłopiec podobny jest do matki. 
        Miał takie same szare oczy, 
        delikatną skórę i ten sam dumny 
        wyraz twarzy, kiedy ktoś go 
        rozgniewał.
          Vandam zawsze przygotowywał 
        mu śniadanie. Służący oczywiście 
        potrafił świetnie się opiekować 
        chłopcem i na ogół było to jego 
        obowiązkiem, lecz tego krótkiego 
        rytuału Vandam wolał sam 
        dopełniać. Często bowiem były to 
        jedyne chwile, jakie mógł 
        spędzić z chłopcem w ciągu dnia. 
        Niewiele rozmawiali - Billy 
        jadł, a Vandam palił - nie miało 
        to jednak znaczenia, 
        najważniejsze, że razem 
        rozpoczynali dzień.
          Po śniadaniu Billy mył zęby, a 
        Gaafar wyciągał motocykl 
        Vandama. Chłopiec wrócił w 
        szkolnej czapce, ojciec też 
        założył swoją czapkę wojskową. 
        Zasalutowali sobie, jak co 
        dzień.
          - Doskonale, majorze... 
        chodźmy wygrać tę wojnę - 
        powiedział Billy.
          Wyszli. 






          Biuro majora Vandama mieściło 
        się przy Gray Pillars w jednym z 
        budnyków ogrodzonych drutem 
        kolczastym, należących do 
        Kwatery Głównej na Środkowy 
        Wschód. Kiedy wszedł, zobaczył 
        na biurku raport z najnowszych 
        wydarzeń. Usiadł, zapalił 
        papierosa i zabrał się do 
        czytania.
          Raport nadesłano z Asjut 
        położonego czterysta kilometrów 
        na południe. Początkowo Vandam 
        nie rozumiał, dlaczego raport 
        przeznaczony jest dla wywiadu. 
        Patrol wojskowy znalazł na 
        drodze idącego pieszo 
        Europejczyka, który potem 
        zamordował kaprala nożem. Ciało 
        odnaleziono wczoraj wieczorem, 
        zaraz po tym, jak się 
        zorientowano, że kapral nie 
        wrócił do koszar, niemniej 
        jednak nastąpiło to kilka godzin 
        po jego śmierci. Mężczyna 
        odpowiadający opisowi owego 
        Europejczyka kupił na dworcu 
        bilet do Kairu, lecz zdążył tam 
        dotrzeć i rozpłynąć się w 
        mieście, zanim znaleziono ciało.
          Motywy zabójstwa były nie 
        znane.
          Policja egispka i brytyjska 
        żandarmeria wojskowa już 
        prowadzą dochodzenie w Asjut, o 
        którego wynikach powiadomią dziś 
        rano również swoich kolegów w 
        Kairze. Z jakiego jednak powodu 
        zawiadomiono wywiad?
          Vandam zmarszczył brwi i 
        jeszcze raz zaczął się 
        zastanawiać nad sprawą. 
        Europejczyka wzięto do jeepa na 
        pustyni. Twierdzi, że jego 
        samochód nawalił. Wprowadza się 
        do hotelu. Po kilku minutach 
        wychodzi i łapie pociąg. 
        Samochodu nie odnaleziono. W 
        pokoju hotelowym znaleziono 
        wieczorem ciało żołnierza.
          Dlaczego?
          Vandam podniósł słuchawkę 
        telefonu, zadzwonił do Asjut. W 
        centrali wojskowej przez jakiś 
        czas szukano kapitana Newmana, 






        lecz w końcu znaleziono go w 
        arsenale i przywołano do 
        telefonu.
          - Wygląda na to, że tego 
        morderstwa nożem dokonano w celu 
        usunięcia demaskatora.
          - Tak, przyszło mi to do głowy 
        - powiedział Newman. Miał głos 
        młodego człowieka. - Dlatego też 
        wysłałem raport do wglądu 
        wywiadu.
          - Doskonale, że tak pan 
        postąpił. Proszę mi powiedzieć, 
        jakie wrażenie zrobił na panu 
        ten mężczyzna?
          - Był to rosły facet...
          - Tak, przysłał mi pan jego 
        opis... wzrost sto osiemdziesiąt 
        centymetrów, waga osiemdziesiąt 
        sześć kilogramów, włosy ciemne, 
        oczy... no tak, ale to mi nic 
        nie mówi, jaki rzeczywiście 
        jest.
          - Rozumiem - bąknął Newman. - 
        Szczerze mówiąc, na początku nie 
        miałem co do niego żadnych 
        podejrzeń. Wyglądał na 
        wykończonego, co pasowało do 
        opowieści o samochodzie, który 
        nawalił na pustyni. Poza tym 
        robił wrażenie porządnego 
        obywatela: człowiek biały, 
        przyzwoicie ubrany, elokwentny, 
        mówił z akcentem, jak twierdził, 
        holenderskim, czy raczej 
        afrikaans. Dokumenty miał w 
        absolutnym porządku... nadal 
        jestem pewien, że są prawdziwe.
          - Ale...?
          - Mówił, że przyjechał w 
        interesach, które prowadzi w 
        Głównym Egipcie.
          - To też brzmi prawdopodobnie.
          - Tak, ale nie wyglądał na 
        człowieka, który trawi życie na 
        inwestowaniu w kilka sklepów, 
        fabryczek i plantacji bawełny. O 
        wiele bardziej wyglądał na 
        człowieka światowego... na 
        takiego, którego pieniądze 
        pochodzą albo z giełdy 
        londyńskiej, albo z banku 
        szwajcarskiego. Po prostu nie 
        sprawiał wrażenia faceta 
        zajmującego się drobnymi 






        interesami... Wiem, że to nic 
        konkretnego, ale chyba rozumie 
        pan, co mam na myśli?
          - Oczywiście. - Newman 
        wydawał mu się bystrym facetem. 
        Dlaczego utknął tam w tym 
        Asjucie?
          - A potem przyszło mi do głowy 
        - kontynuował Newman - że może 
        on akurat dopiero wtedy pojawił 
        się na pustyni, i to nie wiadomo 
        dokładnie skąd... powiedziałem 
        więc temu biednemu Coxowi, żeby 
        z nim został pod pretekstem 
        bycia pomocnym, bo chciałem mieć 
        pewność, że nie zwieje, zanim 
        zdążymy sprawdzić, czy 
        powiedział nam prawdę. 
        Powinienem go był aresztować, 
        oczywiście, ale szczerze mówiąc, 
        moje podejrzenia wtedy były 
        prawie żadne...
          - Ależ nikt pana, kapitanie, 
        nie uważa za winnego - 
        zaoponował Vandam. - Doskonale, 
        że zapamiętał pan nazwisko i 
        adres w jego dokumentach. Alex 
        Wolff, Villa les Oliviers, 
        Garden City, zgadza się? 
          - Tak, panie majorze.
          - W porządku, proszę 
        powiadamiać mnie o wszystkim, 
        czego pan się tylko dowie, 
        zgoda?
          - Oczywiście, panie majorze.
          Vandam odłożył słuchawkę. 
        Podejrzenia Newmana zgadzały się 
        z jego własnymi domysłami na 
        temat morderstwa. Postanowił 
        porozmawiać ze swym bezpośrednim 
        przełożonym.
          Najwyższym funkcjonariuszem 
        Sztabu Generalnego Wywiadu 
        Wojskowego był generał  brygady, 
        który miał tytuł szefa wywiadu. 
        Miał dwóch zastępców: do spraw 
        operacyjnych i do spraw wywiadu. 
        Zastępcami byli pułkownicy. Szef 
        Vandama, podpułkownik Bogge, 
        podlegał zastępcy do spraw 
        wywiadu. Odpowiedzialny był za 
        bezpieczeństwo personelu, 
        większość czasu poświęcał 
        sprawom cenzury. Vandam zajmował 
        się przeciekami ze źródeł innych 






        niż korespondencja. On i jego 
        ludzie dysponowali kilkoma 
        setkami agentów w Kairze i 
        Aleksandrii. W większości klubów 
        i barów mieli swoich kelnerów, 
        jak również szpicli wśród służby 
        domowej większości ważnych 
        arabskich polityków. Pracował 
        dla niego lokaj króla Farouka i 
        najbogatszy złodziej Kairu. 
        Interesowało Vandama, kto ma za 
        długi język i kto za bardzo 
        nastawia ucha. Pośród tych 
        drugich głównym przedmiotem jego 
        zainteresowania byli arabscy 
        nacjonaliści. Rzecz jednak 
        wielce prawdopodobna, że 
        tajemniczy człowiek z Asjut 
        stanowił zupełnie inne zagrożenie.
          W swojej karierze wojennej 
        Vandam miał dotychczas na koncie 
        jeden wielki sukces i jedną 
        wielką porażkę. Porażkę poniósł 
        w Turcji. Uciekł tam z Iraku 
        Rashid Ali. Niemcy chcieli go 
        stamtąd wydostać i wykorzystać w 
        celach propagandowych. 
        Brytyjczycy chcieli trzymać go w 
        cieniu, a Turcy, którzy 
        zazdrośnie strzegli swojej 
        naturalności, nikogo nie chcieli 
        obrazić. Vandam miał za zadanie 
        pilnować, by Ali pozostał w 
        Istambule, lecz ten zamienił się 
        na ubranie z niemieckim agentem 
        i czmychnął z kraju tuż przed 
        nosem Vandama. Po kilku dniach 
        zaczął uprawiać propagandę w 
        niemieckim radiu na Środkowym 
        Wschodzie. Vandam jakoś uratował 
        swój honor w Kairze. Londyn 
        powiadomił go, że istnieją 
        poszlaki, jakoby w Istambule 
        doszło do poważnych przecieków. 
        Po trzech miesiącach pracowitego 
        dochodzenia Vandam udowodnił, że 
        pewien wyższy dyplomata 
        amerykański nadawał do 
        Waszyngtonu raporty nie 
        zabezpieczonym dostatecznie 
        szyfrem. Szyfr zmieniono i tym 
        samym zlikwidowano przeciek. 
        Vandam dostał awans na majora.
          Gdyby był cywilem czy nawet 
        wojskowym w czasie pokoju, byłby 






        dumny ze swojego osiągnięcia i 
        pogodzony z porażką. 
        Podsumowałby to: "Raz się 
        przegrywa, raz wygrywa." Lecz w 
        czasie wojny błędy popełniane 
        przez oficerów pociągały za sobą 
        ofiary w ludziach. W następstwie 
        afery Rashid Alego zamordowano 
        agentkę. Vandam nie potrafił 
        sobie tego wybaczyć.
          Zapukał do drzwi podpułkownika 
        Bogge i wszedł. Reggie Bogge był 
        niskim, krępym mężczyzną po 
        pięćdziesiątce. Miał na sobie 
        nieskazitelny mundur, włosy 
        błyszczały mu od brylantyny. 
        Pochrząkiwał nerwowo, głównie 
        wtedy, gdy nie wiedział, co 
        odpowiedzieć. A zdarzało mu się 
        to często. Siedział za dużym 
        wygiętym w łuk biurkiem - 
        większym od tego, które miał 
        szef - i przeglądał akta. Zawsze 
        wolał rozmawiać niż pracować, 
        chętnie więc zaprosił Vandama, 
        by usiadł. Wziął w ręce 
        jasnoczerwoną piłkę do krykieta 
        i zaczął ją przerzucać z dłoni 
        do dłoni.
          - Świetnie pan wczoraj grał - 
        powiedział.
          - Pan też nieźle sobie radził 
        - zrewanżował się Vandam. Była 
        to prawda, bo Bogge był jedynym 
        przyzwoitym graczem w drużynie 
        wywiadu i jego powolne, 
        podkręcane piłki sprawiały 
        przeciwnikom sporo kłopotu. - 
        Pytanie, czy wygrywamy wojnę?
          - Niestety, znów cholernie 
        niedobre wiadomości. - Jeszcze 
        nie odbyła się poranna odprawa, 
        lecz Bogge'owi zawsze najpierw 
        ustnie przekazywano wszelkie 
        informacje. - Oczekiwaliśmy, że 
        Rommel zaatakuje Linię Ghazalską 
        rzucając na nią wszystkie siły. 
        Ale powinniśmy wiedzieć, że ten 
        facet nigdy nie prowadzi walki 
        we właściwy sposób. Otoczył 
        naszą południową flankę, zajął 
        główną kwaterę Siódmej Pancernej 
        i wziął do niewoli generała 
        Messervy.
          Opowieść brzmiała w 






        przygnębiający sposób znajomo, 
        Vandam nagle poczuł się znużony.
          - Co za jatki - rzucił.
          - Na szczęście nie udało mu 
        się przebić na wybrzeże i dzięki 
        temu dywizje na Linii 
        Ghazalskiej nie zostały odcięte. 
        Ale...
          - Ale kiedy go powstrzymamy?
          - Nie uda mu się przebić o 
        wiele dalej. - Uwaga była 
        idiotyczna. Bogge po prostu nie 
        chciał się wdawać w krytykowanie 
        generałów. - Z czym pan 
        przychodzi?
          Vandam podał mu raport o 
        wydarzeniu w Asjut.
          - Chciałbym się tym sam zająć.
          Bogge przeczytał raport, 
        podniósł po chwili wzrok, wyraz 
        twarzy miał nieodgadniony.
          - Nie rozumiem dlaczego.
          - Wygląda to na morderstwo 
        demaskatora.
          - Co?
          - Motyw morderstwa nie jest 
        znany, opieram się więc na 
        spekulacjach - wyjaśnił Vandam. 
        - Jedno jest prawdopodobne: 
        Europejczyk na szosie nie był 
        tym, za kogo się podawał, kapral 
        to odkrył, został więc przez 
        tamtego zamordowany.
          - Nie był tym, za kogo się 
        podawał... myśli pan, że to był 
        szpieg? - Bogge się zaśmiał. - 
        Jak pan sobie wyobraża, że on 
        się dostał do Asjut, na 
        spadochronie? A może przyszedł 
        sobie spacerkiem?
          Tłumaczenie 
        czegokolwiek Bogge'owi to rzecz 
        kłopotliwa, pomyślał Vandam: on 
        zawsze musi wykpić każdy pomysł, 
        jakby usprawiedliwiając się, że 
        jemu nie przyszedł do głowy. - 
        Mały samolot może przecież się 
        przemknąć nie zauważony. Można 
        też przejść przez pustynię.
          Bogge cisnął raportem aż na 
        drugą stronę swojego ogromnego 
        biurka. - Mało prawdopodobne, 
        moim zdaniem - powiedział. - 
        Niech pan nie traci na to czasu.
          - Tak jest, panie pułkowniku. 






        - Vandam podniósł raport z 
        podłogi, tłumiąc znajome uczucie 
        rozgoryczenia i gniewu. Rozmowy 
        z Bogge'em zawsze zmieniały się 
        w rozgrywkę na punkty i rzeczą 
        najmądrzejszą było nie grać. - 
        Poproszę policję, żeby nas 
        informowała o swoich 
        działaniach, przesyłała nam 
        odpisy meldunków i tak dalej, 
        żebyśmy dołączyli je do akt.
          - Dobrze. - Bogge nigdy nie 
        miał nic przeciwko temu, by 
        skłaniano innych do przysyłania 
        odpisów meldunków do akt. 
        Dawało mu to możliwość 
        wtrącania się do różnych spraw, 
        ale bez ponoszenia za nie 
        odpowiedzialności. - Może by 
        zorganizować jakiś mały trening 
        krykietowy, majorze? Zauważyłem 
        wczoraj, że mają tu siatki i 
        inne utensylia. Chciałbym 
        doszlifować formę naszego 
        zespołu i rozegrać jeszcze kilka 
        meczów.
          - Dobry pomysł.
          - Niech pan się zorientuje, 
        czy da się coś zrobić, majorze.
          - Tak jest, panie pułkowniku. 
        - Vandam wyszedł.
          W drodze powrotnej do swojego 
        biura zastanawiał się, co się to 
        dzieje z dowództwem armii 
        brytyjskiej, że może ono 
        awansować do stopnia 
        podpułkownika taki zakuty łeb 
        jak Reggie Bogge. Ojciec 
        Vandama, kapral w czasie 
        pierwszej wojny światowej, lubił 
        powtarzać, że żołnierze 
        brytyjscy to były "lwy pod 
        komendą osłów". Niekiedy Vandam 
        myślał, że to wciąż prawda. 
        Bogge jednak nie jest tylko 
        tępy. Czasami podejmował 
        niewłaściwe decyzje, bo nie był 
        na tyle mądry, by podjąć mądre, 
        ale przeważnie, jak się wydawało 
        Vandamowi, Bogge podejmował 
        niewłaściwą decyzję, bo grał w 
        coś innego, robił z siebie kogoś 
        lepszego, albo usiłował patrzeć 
        na wszystko z góry czy coś w tym 
        guście. Vandam nie wiedział, co 






        to miało być.
          Zasalutowała mu jakaś kobieta 
        w białym szpitalnym fartuchu, 
        odsalutował z roztargnieniem.
          - Pan major Vandam? - 
        zagadnęła.
          Przyjrzał jej się 
        przystanąwszy. Oglądała mecz 
        krykietowy i przypomniał sobie 
        teraz jej nazwisko: Abuthnot. - 
        Dzień dobry, pani doktor. - Była 
        wysoka, opanowana, mniej więcej 
        w jego wieku. Wiedział, że jest 
        chirurgiem - rzecz niezwykła jak 
        na kobietę, nawet w czasie wojny 
        - i ma rangę kapitana.
          - Napracował się pan wczoraj - 
        powiedziała.
          Vandam się uśmiechnął. - I 
        dzisiaj cierpię z tego powodu. 
        Niemniej podobało mi się.
          - Mnie też. - Głos miała 
        niski, dźwięczny i sporą dozę 
        pewności siebie. - Zobaczymy 
        pana w piątek?
          - Gdzie?
          - Na przyjęciu w Unii.
          - Ach. - Unia 
        Angielsko_$egipska, klub dla 
        znudzonych Europejczyków, 
        podejmowała od czasu do czasu 
        wysiłek, by usprawiedliwić swoją 
        nazwę i urządzała przyjęcie dla 
        egipskich gości. - Przyszedłbym z 
        przyjemnością. O której?
          - O piątej, na herbatę.
          Vandama przyjęcie interesowało 
        służbowo - przy takiej okazji do 
        uszu Egipcjan mogły trafić 
        wojskowe plotki, a takie plotki 
        niekiedy zawierały informacje 
        użyteczne dla wroga. - Przyjdę - 
        obiecał.
          - Świetnie. Zobaczymy się tam. 
        - Odwróciła się.
          - Cieszę się na to - 
        powiedział Vandam do jej pleców. 
        Patrzył, jak doktor Abuthnot 
        odchodzi, zastanawiając się, 
        co też ma pod szpitalnym 
        fartuchem. Schludna, elegancka i 
        opanowana kobieta - przypominała 
        mu jego żonę.
          Wszedł do swego biura. Nie 
        zamierzał urządzać treningu 






        krykietowego ani też zapomnieć o 
        morderstwie w Asjut. Niech 
        diabli wezmą Bogge'a, a on 
        weźmie się do roboty.
          Najpierw zadzwonił raz jeszcze 
        do kapitana Newmana i powiedział 
        mu, żeby dopilnował możliwie jak 
        najszerszego rozkolportowania 
        rysopisu Alexa Wolffa.
          Zatelefonował na policję i 
        upewnił się, że Egipcjanie 
        jeszcze dzisiaj sprawdzą 
        kairskie hotele i domy 
        noclegowe.
          Skontaktował się ze Strażą 
        Terenową, jednostką 
        przedwojennej Ochrony Kanału, i 
        poprosił, żeby przez kilka dni 
        nasilono kontrolę dokumentów na 
        ulicach miasta.
          Zalecił brytyjskiemu 
        skarbnikowi generalnemu 
        zwracanie szczególnej uwagi na 
        fałszywą walutę.
          Polecił, żeby nasłuch radiowy 
        nastawił się na wyłapanie nowego 
        lokalnego nadajnika; i przez 
        chwilę rozmyślał, jak bardzo by 
        się przydało, żeby mądrale 
        rozwiązały problem lokalizacji 
        nadajnika przez monitorowanie 
        jego sygnałów.
          Wreszcie poinstruował 
        sierżanta ze swojego personelu, 
        żeby odwiedził wszystkie sklepy 
        radiowe w Dolnym Egipcie - nie 
        było ich zbyt wiele - i kazał 
        właścicielom meldować o 
        sprzedaży części lub 
        wyposażenia, których można było 
        użyć do budowy albo naprawy 
        nadajnika. 
          Następnie udał się do Villa 
        les Oliviers.
        
          Dom ten zawdzięczał swoją 
        nazwę małemu parkowi po drugiej 
        stronie ulicy, w którym kwitły 
        teraz drzewa oliwne, obsypując 
        białymi płatkami niczym pyłem 
        suchą, zbrązowiałą trawę.
          Dom otoczony był wysokim murem 
        i wchodziło się do niego przez 
        masywną, rzeźbioną drewnianą 
        bramę. Vandam przelazł przez 






        nią, wykorzystując ozdobne 
        wycięcia jako podpórki pod 
        stopy, i zeskoczył po drugiej 
        stronie na duży dziedziniec. 
        Ściany wokół niego, pomalowane 
        na biało, były usmarowane i 
        brudne, okna zaślepione 
        łuszczącymi się żaluzjami. 
        Vandam poszedł na środek 
        dziedzińca i obejrzał kamienną 
        fontannę. Jasnozielona 
        jaszczurka śmignęła przez jej 
        suchą czaszę.
          Nikt tu nie mieszkał 
        przynajmniej od roku.
          Vandam podciągnął żaluzję, 
        wybił szybę, przełożył przez nią 
        rękę, otworzył okno i 
        przesadziwszy parapet znalazł 
        się wewnątrz.
          Nie sprawia wrażenia domu 
        Europejczyka, pomyślał 
        przechodząc przez ciemne, 
        chłodne pokoje. Nie dostrzegł na 
        ścianach litografii ze scenami z 
        polowań, wyrównanych rzędów 
        powieści Agaty Christie i Dennisa 
        Wheatleya w kolorowych 
        okładkach, trzyczęściowych 
        kompletów sprowadzonych z domu 
        meblowego Maple's lub od 
        Harrodsa. Zamiast tego pełno 
        było wielkich pufów i niskich 
        stolików, ręcznie robionych 
        dywanów na podłogach i kilimów 
        na ścianach.
          Na piętrze znalazł zamknięte 
        drzwi. Otwarcie ich kopniakami 
        zabrało mu jakieś trzy, cztery 
        minuty. Za nimi znajdował się 
        gabinet.
          Był czysty i schludny, 
        umeblowany nielicznymi raczej 
        luksusowymi sprzętami: szeroka, 
        niska otomana wyściełana 
        aksamitem, ręcznie rzeźbiony 
        stolik do kawy, trzy odpowiednio 
        dobrane antyczne lampy, 
        niedźwidzie futro na podłodze, 
        pięknie intarsjowane biurko i 
        skórzany fotel.
          Na biurku stał telefon, leżał 
        czysty biały bibularz i pióro o 
        rączce z kości słoniowej, był 
        tam też wyschnięty kałamarz. W 






        szufladzie biurka Vandam znalazł 
        sprawozdania spółki handlowej ze 
        Szwajcarii, Niemiec i Stanów 
        Zjednoczonych. Na małym stoliku 
        kurz pokrywał wykwintny komplet 
        przyborów do kawy z repusowanej 
        miedzi. Na półce za biurkiem 
        stały książki w kilku językach: 
        dziewiętnastowieczne powieści 
        francuskie, Skrócony Słownik 
        Oksfordzki, tomik, zdaniem 
        Vandama, arabskich wierszy, z 
        pikantnymi ilustracjami, i 
        Biblia po niemiecku.
          Nie było żadnych dokumentów 
        osobistych.
          Nie było żadnych listów.
          W całym domu nie było ani 
        jednej fotografii.
          Vandam siadł na miękkim, 
        skórzanym fotelu za biurkiem i 
        rozejrzał się po pokoju. Był to 
        pokój męski, siedziba 
        kosmopolitycznego 
        intelektualisty, człowieka z 
        jednej strony ostrożnego, 
        dokładnego i porządnego, a z 
        drugiej wrażliwego i zmysłowego.
          To Vandama zaintrygowało.
          Europejskie nazwisko i 
        całkowicie arabski dom. Broszura 
        o inwestowaniu w maszyny 
        biurowe, tomik arabskich 
        wierszy. Antyczny dzbanek do 
        kawy i nowoczesny telefon. 
        Mnóstwo informacji o 
        usposobieniu, za to brak 
        najmniejszej wskazówki, która 
        mogłaby pomóc odnaleźć 
        właściciela.
          Pokój starannie wyczyszczono.
          Powinny tu być wyciągi z konta 
        bankowego, rachunki ze sklepów, 
        metryka urodzenia i testament, 
        listy od kochanki i fotografie 
        rodziców lub dzieci. Ten 
        człowiek zebrał to wszystko i 
        usunął stąd, nie pozostawiając 
        śladu swojej tożsamości, jakby 
        wiedział, że pewnego dnia 
        przyjdzie tu ktoś i będzie go 
        szukał.
          Vandam powiedział na głos: - 
        Kim ty jesteś, Alexie Wolffie?
          Podniósł się z fotela i 






        wyszedł z gabinetu. Przeszdeł 
        przez dom, potem przez 
        rozpalony, zakurzony 
        dziedziniec. Przelazł ponownie 
        przez bramę i zeskoczył na 
        ulicę. Po drugiej stronie w 
        cieniu drzew oliwnych siedział 
        na ziemi, po turecku, jakiś Arab 
        w galabii w zielone paski i 
        obserwował Vandama bez 
        zainteresowania. Vandam nie 
        odczuwał potrzeby wyjaśniania, 
        że włamał się do tego domu 
        służbowo - w tym mieście mundur 
        brytyjskiego oficera stanowił 
        wystarczające usprawiedliwienie 
        takiego drobiazgu. Myślał o 
        innych źródłach, w których 
        mógłby znaleźć informacje o 
        właścicielu tego domu - rejestry 
        miejskie, okoliczni kupcy, 
        zaopatrujący dom, wtedy kiedy 
        był zamieszkany, nawet sąsiedzi. 
        Oddeleguje do tego dwóch swoich 
        ludzi, a Bogge'owi dla 
        zamydlenia oczu opowie jakąś 
        historyjkę. Wskoczył na motocykl 
        i jednym kopnięciem go zapalił. 
        Silnik ryknął ochoczo i Vandam 
        odjechał.
        
          3
        
          Wolff zły i zdesperowany, 
        siedział pod swoim domem i 
        patrzył na odjeżdżającego 
        brytyjskiego oficera.
          Pamiętał ten dom z czasów 
        swego dzieciństwa, dom pełen 
        gwaru rozmów i śmiechu, i życia. 
        Tu przy wielkiej rzeźbionej 
        bramie zawsze był strażnik - 
        ciemnoskóry olbrzym z południa - 
        siedział na ziemi, niewrażliwy 
        na upał. Każdego ranka święty 
        mąż, stary i niemal ślepy, 
        recytował na dziedzińcu rozdział 
        z Koranu. W chłodzie krużganka 
        otaczającego z trzech stron 
        dziedziniec mężczyźni z rodziny 
        zasiadali na niskich otomanach i 
        palili nargile, a chłopcy 
        służebni przynosili im kawę w 
        dzbankach o długich szyjkach. 
        Inny ciemnoskóry strażnik stał 






        przy drzwiach do haremu, za 
        którymi coraz bardziej się 
        nudziły i tyły kobiety. Dni były 
        długie i gorące, rodzina bogata, 
        a dzieci rozpieszczano.
          Oficer brytyjski, w swoich 
        szortach i na motocyklu, jego 
        arogancka twarz i wścibskie oczy 
        ukryte w cieniu wojskowej czapki 
        z daszkiem - wszystko to 
        oznaczało wdarcie się tutaj i 
        naruszenie dzieciństwa Wolffa. 
        Żałował, że nie mógł dojrzeć 
        twarzy tego człowieka, bo 
        pewnego dnia zamierza go zabić.
          Podczas całej wyprawy myślał o 
        tym miejscu. W Berlinie i w 
        Trypolisie, i w El Agela, w męce 
        i trudzie przeprawy przez 
        pustynię, w strachu i pośpiechu 
        ucieczki z Asjut dom ten 
        oznaczał dla niego bezpieczną 
        przystań, miejsce, gdzie na 
        końcu podróży będzie mógł 
        odpocząć, obmyć się i wrócić 
        znowu do formy. Nie mógł się 
        doczekać momentu, kiedy legnie w 
        wannie, będzie popijać kawę na 
        dziedzińcu i sprowadzi kobiety 
        do wielkiego łoża.
          Teraz będzie musiał odejść i 
        trzymać się jak najdalej stąd.
          Cały ranek spędził pod gołym 
        niebem, na zmianę chodząc 
        ulicami i przesiadując pod 
        drzewami oliwnymi, na wszelki 
        wypadek - gdyby kapitan Newman 
        zapamiętał ten adres i posłał 
        kogoś, żeby przeszukał dom - 
        zawczasu sprawił sobie na suku 
        galabiję wiedząc, że jeśli ktoś 
        przyjdzie, będzie szukał 
        Europejczyka, nie Araba.
          Popełnił błąd pokazując swoje 
        prawdziwe dokumenty. Teraz po 
        szkodzie to widział. Tylko że 
        nie dowierzał fałszywym 
        papierom, których dostarczała 
        Abwehra. Od innych szpiegów, 
        których spotykał i z którymi 
        pracował, słyszał niejedną 
        okropną historię o kardynalnych i 
        oczywistych bykach trafiających 
        się w dokumentach 
        przygotowywanych przez wywiad 






        niemiecki: spartolony druk, 
        tandetny papier, a nawet błędy 
        ortograficzne w potocznych 
        angielskich słowach. W szkole 
        szpiegowskiej, do której go 
        posłano na kurs szyfrów 
        radiowych, krążyła pogłoska, że 
        każdy policjant w Anglii zna 
        pewne numery kartek 
        żywnościowych określające ich 
        właściciela jako niemieckiego 
        szpiega.
          Wolff rozważył obie możliwości 
        i wybrał tę, która wydawała mu 
        się mniej ryzykowna. Nie miał 
        racji, a teraz na dodatek nie 
        miał dokąd pójść.
          Wstał, podniósł swoje walizy i 
        ruszył przed siebie.
          Pomyślał o rodzinie. Matka i 
        ojczym nie żyją, ale w Kairze 
        mieszkało jego rodzeństwo 
        przyrodnie: trzech braci i jedna 
        siostra. Lecz im trudno byłoby 
        go ukryć. Będą ich 
        przesłuchiwać, jak tylko 
        Brytyjczycy stwierdzą, kto jest 
        właścicielem willi, a może się 
        to stać już dzisiaj. I choć 
        rodzeństwo mogłoby kłamać, mając 
        go na względzie, ich służba z 
        pewnością wszystko by 
        wyśpiewała. W gruncie rzeczy 
        zresztą nie może im w pełni 
        ufać, bo kiedy umarł ojczym, on, 
        jako najstarszy syn, dostał dom 
        i jeszcze udział w dziedzictwie, 
        choć jest Europejczykiem i synem 
        adoptowanym, nie prawdziwym. 
        Były kwasy i spotkania z 
        adwokatami; Alex nie dał się 
        jednak zmiękczyć, czego 
        rodzeństwo przyrodnie nigdy mu 
        nie darowało.
          Rozważał ewentualność 
        zamieszkania w hotelu 
        Shephearda. Na nieszczęście 
        policja z pewnością też o tym 
        pomyśli. Hotel będzie już teraz 
        dysponował rysopisem mordercy z 
        Asjut. Inne wielkie hotele 
        wkrótce go dostaną. Pozostają 
        zatem pensjonaty. Czy je 
        ostrzeżono, zależy od tego, jak 
        dalece dokładna zechce być 






        policja. W sprawę wplątani są 
        Anglicy, policja więc mogła czuć 
        się zobowiązana do dokładności. 
        Mimo wszystko jednak 
        zarządzający w małych 
        pensjonatach bywają często zbyt 
        zajęci na to, by zawracać sobie 
        głowę wścibskimi policjantami.
          Opuścił Garden City kierując 
        się do centrum. Ulice wydały mu 
        się jeszcze ruchliwsze i 
        głośniejsze niż wtedy gdy 
        wyjeżdżał do Kairu. Mnóstwo było 
        teraz wojskowych w mundurach - 
        nie tylko Brytyjczycy, lecz 
        także Australijczycy, 
        Nowozelandczycy, Polacy, 
        Jugosłowianie, Palestyńczycy, 
        Indusi i Grecy. Szczupłe 
        ruchliwe Egipcjanki, w 
        bawełnianych sukienkach i 
        obwieszone biżuterią, 
        rywalizowały z powodzeniem z 
        czerwonolicymi, przygnębionymi 
        Europejkami. Mniej starszych 
        kobiet, jak się wydawało 
        Woffowi, nosiło tradycyjne 
        czarne szaty i czarczafy. 
        Mężczyźni wciąż witali się w ten 
        sam wylewny sposób - wyrzucając 
        w bok prawe ręce, zanim z 
        głośnym plaśnięciem je 
        połączyli, potrząsając sobie 
        dłonie co najmniej przez minutę 
        lub dwie, jednocześnie lewą ręką 
        chwytając ramię tego drugiego i 
        gadając jak najęci. Roiło się 
        też od żebraków i handlarzy 
        ulicznych, wykorzystujących 
        napływ naiwnych Europejczyków. 
        Wolffowi w galabii nie 
        zagrażali, ale cudzoziemców 
        oblegały kaleki, kobiety z 
        dziećmi obsiedzianymi przez 
        muchy, pucybuci i mężczyźni 
        sprzedający wszystko, od 
        używanych żyletek do olbrzymich 
        wiecznych piór, które miały 
        zapas atramentu rzekomo na sześć 
        miesięcy.
          Komunikacja była gorsza. 
        Powolne, pełne robactwa tramwaje 
        zapchane jeszcze bardziej niż 
        przedtem, z pasażerami 
        uczepionymi niebezpiecznie na 






        zewnątrz, na stopniu stłoczonymi w 
        kabinie motorniczego i 
        siedzącymi po turecku na dachu. 
        Nie lepiej prezentowały się 
        autobusy i taksówki. 
        Najwidoczniej brakowało części 
        zamiennych, bo bardzo wiele 
        pojazdów miało wybite szyby, 
        opony bez powietrza i usterki w 
        silnikach, jeździło bez 
        reflektorów lub wycieraczek. 
        Wolff widział dwie taksówki - 
        starego morrisa i jeszcze 
        starszego packarda - które już 
        całkiem się zepsuły i teraz 
        ciągnęły je osły. Jedynymi 
        porządnymi samochodami były 
        monstrualne amerykańskie 
        limuzyny bogatych baszów i 
        trafiające się rzadko 
        przedwojenne angielskie austiny. 
        Wśród pojazdów motorowych 
        widziało się uwikłane w 
        śmiertelną rywalizację konne 
        zaprzęgi, chłopskie wózki z 
        mułami i bydło - wielbłądy, owce 
        i kozy - którym wjazdu do 
        centrum zakazywało prawo, 
        najtrudniejszy do egzekwowania 
        przepis w egipskiej księdze 
        ustaw.
          I ten hałas - Wolff zapomniał 
        już ten hałas.
          Bez przerwy dzwoniły tramwaje. 
        W korkach ulicznych przez cały 
        czas trąbiły wszystkie 
        samochody, a jak już nie miały 
        na co trąbić, trąbiły z zasady. 
        Woźnice i poganiacze wielbłądów, 
        żeby się nie dać, wydzierali się 
        na całe gardło. Z wielu sklepów 
        i ze wszystkich kawiarni 
        grzmiała arabska muzyka z 
        puszczonych na pełny regulator 
        tanich radioodbiorników. Uliczni 
        sprzedawcy krzykliwie i 
        nieustannie zachwalali swój 
        towar, a przechodnie kazali im 
        się wynosić. Psy szczekały, a 
        nad głowami skrzeczały krążące 
        kanie. Od czasu do czasu 
        wszystko to zagłuszał ryk 
        samolotu.
          To moje miasto, pomyślał 
        Wolff, tu mnie nie złapią.






          Z tuzin albo i więcej znanych 
        pensjonatów obsługiwało turystów 
        różnych narodowości: Szwajcarów, 
        Austriaków, Niemców, Duńczyków i 
        Francuzów. Przyszły mu do głowy, 
        ale odrzucił tę myśl jako zbyt 
        oczywistą. Na koniec 
        przypomniał sobie o tanim domu z 
        pokojami do wynajęcia 
        prowadzonym przez zakonnice w 
        Bulaq, w dzielnicy portowej. 
        Zatrzymywali się tam głównie 
        marynarze, którzy płynęli w dół 
        Nilu parowymi holownikami i 
        felukami załadowanymi bawełną, 
        węglem, papierem i kamieniem. 
        Tam go na pewno nie obrabują, 
        nie zarazi się ani nie zostanie 
        zamordowany, nikt też nie 
        wpadnie na to, żeby tam go 
        szukać.
          Kiedy opuszczał dzielnicę 
        hoteli, ulice zrobiły się trochę 
        mniej tłoczne, choć nie za 
        bardzo. Nie widział samej rzeki, 
        od czasu do czasu mignął mu 
        tylko zza stłoczonych budynków 
        wysoki trójkątny  żagiel feluki.
          Hospicjum znajdowało się w 
        dużym zrujnowanym budynku, 
        niegdyś rezydencji jakiegoś 
        paszy. Teraz nad wejściem wisiał 
        krzyż z brązu. Zakonnica w 
        czarnym habicie podlewała 
        niewielką rabatkę kwiatów przed 
        budynkiem. Za bramą Wolff 
        widział chłodną cichą sień. 
        Przewędrował dzisiaj parę 
        dobrych kilometrów z ciężkimi 
        walizami - toteż nie mógł się 
        doczekać odpoczynku.
          Z hospicjum wyszło dwóch 
        egipskich policjantów.
          Wolff dostrzegł w mgnieniu oka 
        szerokie skórzane pasy, 
        nieuniknione okulary słoneczne, 
        ostrzyżone po wojskowemu 
        czupryny i serce mu zamarło. 
        Odwrócił się do nich tyłem i 
        zwrócił się po francusku do 
        zakonnicy w ogródku: - dzień 
        dobry, siostro.
          Oderwała się od polewania i 
        uśmiechnęła się do niego. - 
        Dzień dobry. - Była zdumiewająco 






        młoda. - Potrzebuje pan pokoju?
          - Pokoju nie, tylko 
        błogosławieństwa.
          Dwaj policjanci się zbliżali. 
        Wolff w napięciu przygotowywał 
        sobie odpowiedź, na wypadek 
        gdyby go zagadnęli, i rozważał, 
        w którą stronę ma się rzucić, 
        jeśli przyjdzie mu uciekać. 
        Policjanci jednak przeszli obok, 
        rozprawiając o wyścigach 
        konnych.
          - Niech Bóg błogosławi - 
        powiedziała zakonnica.
          Podziękował jej i ruszył w 
        dalszą drogę. Było gorzej niż 
        przewidywał. Policja szuka go 
        chyba wszędzie. Stopy miał już 
        obolałe, bolały go też ręce od 
        dźwigania waliz. Czuł się 
        zawiedziony i trochę oburzony, 
        bo w tym mieście zazwyczaj 
        wszystko było czystym 
        przypadkiem, a tymczasem wygląda 
        na to, że policja prowadzi 
        właśnie przeciwko niemu 
        skuteczną operację. Zgarbił się 
        ruszając znowu w stronę centrum. 
        Zaczynał się czuć tak jak wtedy 
        na pustyni, jakby szedł i szedł 
        i donikąd nie dochodził.
          Z oddali dojrzał znaną mu 
        wysoką postać: Hussein Fahmy, 
        przyjaciel ze szkolnej ławy. Na 
        moment to go poraziło. Hussein 
        na pewno by go przyjął i nawet 
        można mu zaufać, miał jdnak żonę 
        i troje dzieci, a jak by im 
        wytłumaczył, że wuj Achmed 
        będzie u nich mieszkać, ale to 
        tajemnica i nie wolno dzieciom 
        wspominać jego imienia przy 
        kolegach... Jak zresztą Wolff 
        wytłumaczyłby to wszystko samemu 
        Husseinowi? Hussein spojrzał w 
        jego kierunku, więc odwrócił się 
        szybko, przeszedł przez jezdnię 
        i popędził ukryć się za tramwaj. 
        Znalazłszy się na przeciwległym 
        chodniku, skręcił szybko w 
        zaułek nie oglądając się za 
        siebie. Nie, nie mógł szukać 
        schronienia u dawnego 
        przyjaciela szkolnego.
          Z zaułka wychynął na inną 






        ulicę i zorientował się, że 
        znajduje się w pobliżu Szkoły 
        Niemieckiej. Ciekaw był, czy 
        jest wciąż czynna, bo wielu 
        obywateli niemieckich 
        internowano. Poszedł w jej 
        stronę, ale wtedy ujrzał przed 
        budynkiem patrol Straży 
        Terenowej sprawdzający dokumenty 
        przechodniów. Zawrócił szybko i 
        poszedł z powrotem tą samą 
        drogą.
          Musi zniknąć z ulic.
          Czuł się jak szczur w 
        labiryncie - gdziekolwiek się 
        zwrócił, wszędzie go blokowano. 
        Zobaczył taksówkę, dużego 
        starego forda buchającego parą 
        spod maski. Przywołał ją i 
        wskoczył do auta. Podał 
        szoferowi adres i samochód 
        szarpnął ruszając na trzecim 
        biegu, najwidoczniej jedynym, 
        który działał. Po drodze 
        zatrzymywali się dwukrotnie, żeby 
        uzupełnić wodę gotującą się w 
        chłodnicy. Wolff kulił się na 
        tylnym siedzeniu próbując ukryć 
        swoją twarz.
          Taksówka zawiozła go do 
        Koptyjskiego Kairu - 
        starożytnego getta 
        chrześcijańskiego.
          Zapłacił taksówkarzowi i 
        zszedł schodami do wejścia. Dał 
        kilka piastrów starej kobiecie, 
        która trzymała wielki drewniany 
        klucz, i ta go wpuściła.
          Była to wyspa ciemności i 
        ciszy na wzburzonym morzu Kairu. 
        Wolff szedł jej wąskimi 
        uliczkami, ledwo słysząc 
        przyciszone śpiewy dolatujące ze 
        starodawnych kościołów. Minął 
        szkołę i synagogę, i piwnicę, do 
        której Maria miała przynieść 
        Dzieciątko Jezus. Wreszcie 
        wszedł do najmniejszego z pięciu 
        kościołów.
          Nabożeństwo właśnie się 
        rozpoczynało. Postawił swoje 
        cenne walizy obok ławki. Skłonił 
        się obrazom świętych na ścianie, 
        po czym podszedł do ołtarza, 
        ukląkł i ucałował dłoń księdza. 






        Następnie wrócił do ławki i 
        siadł.
          Chór zaczął śpiewać ustęp z 
        Pisma Świętego po arabsku. Wolff 
        usadowił się wygodnie. Będzie tu 
        bezpieczny. A kiedy zapadną 
        ciemności, spróbuje swojej 
        ostatniej szansy.
        
          Duży nocny lokal pod gołym 
        niebem w ogrodzie nad rzeką 
        nazywał się "Cha_$cha". Tłoczno 
        tu było jak zwykle. Wolff czekał 
        w kolejce wraz z brytyjskimi 
        oficerami i ich dziewczynami, 
        podczas gdy ustawiono dodatkowe 
        stoły na kozłach na każdym 
        wolnym calu przestrzeni. Komik 
        na scenie powiedział właśnie: - 
        Poczekajmy, aż Rommel dostanie 
        się do hotelu Shephearda, to go 
        zatrzyma na dobre.
          W końcu Wolff dostał stolik i 
        butelkę szampana. Wieczór był 
        gorący, a światła ze sceny 
        pogarszały jeszcze upał. 
        Widzowie zachowywali się 
        awanturniczo - odczuwali 
        pragniennie, tymczasem podawano 
        jedynie szampana, szybko więc 
        się upijali. Zaczęli głośno 
        domagać się gwiazdy 
        przedstawienia. Soni el_$aram.
          Najpierw musieli słuchać 
        grubej Greczynki i jej piosenek 
        "Ujrzę cię w swoich snach" i 
        "Nie mam nikogo" (ta ich 
        rozbawiła). Potem zapowiedziano 
        Sonię. Nie pojawiła się jednak 
        od razu. Widownia robiła się 
        coraz głośniejsza i bardziej 
        niecierpliwa, w miarę jak 
        upływały minuty. Wreszcie, kiedy 
        widzowie już bliscy byli 
        wybuchu, rozległ się grzmot 
        bębnów, na scenie pogasły 
        światła i zapanowała cisza.
          Kiedy zapalił się reflektor 
        punktowy, Sonia stała nieruchomo 
        na środku sceny wznosząc ramiona 
        ku niebu. Miała na sobie 
        przezroczyste spodnie i obszyty 
        cekinami stanik, a ciało 
        upudrowane na biało. Rozległa 
        się muzyka - bębny i fujarka - i 






        Sonia rozpoczęła taniec.
          Wolff popijał szampana i 
        patrzył z uśmiechem. Wciąż jest 
        najlepsza.
          Poruszyła wolno biodrami, 
        tupnęła jedną stopą, a potem 
        drugą. Ręce zaczęły jej drgać, 
        potem ramiona, zatrzęsły się 
        piersi; a teraz jej słynny 
        brzuch zafalował hipnotycznie. 
        Rytm uległ przyspieszeniu. 
        Przymknęła oczy. Wydawało się, 
        że każda część jej ciała 
        porusza się niezależnie. Wolff 
        miał uczucie, jak zwykle, jak 
        każdy mężczyzna na widowni, że 
        przebywa z nią sam na sam, a 
        popis przeznaczony jest właśnie 
        dla niego, że nie chodzi o 
        występ ani o numer z 
        czarodziejskiej krainy rozrywki, 
        lecz że zmysłowe ruchy Soni są 
        impulsywne, porusza się, bo 
        musi, a w seksualny szał wprawia 
        ją jej własne zmysłowe ciało. 
        Widzowie siedzieli napięci, 
        cisi, spoceni, zahipnotyzowani. 
        Ona poruszała się coraz 
        szybciej, jakby w uniesieniu. 
        Muzyka osiągnęła kulminację i 
        urwała się nagle. W nastałej 
        ciszy Sonia wydała krótki, ostry 
        krzyk, po czym padała do tyłu, z 
        nogami ugiętymi, rozwartymi 
        kolanami, aż jej głowa wreszcie 
        dotknęła desek sceny. Trwała w 
        tej pozycji przez chwilę, potem 
        światła zgasły. Widzowie 
        zerwali się na nogi bijąc brawo.
          Światła się zapaliły, ale 
        Sonia zniknęła.
          Nigdy nie bisowała.
          Wolff wstał ze swego miejsca. 
        Dał kelnerowi funta - 
        trzymiesięczne zarobki dla 
        większości Egipcjan - żeby 
        zaprowadził go za kulisy. Kelner 
        wskazał mu drzwi do garderoby 
        Soni i ulotnił się.
          Wolff zapukał do drzwi.
          - Kto tam?
          Wszedł.
          Siedziała na stołku, w 
        jedwabnej sukni, i zmywała 
        makijaż. Ujrzała go w lustrze i 






        okręciła się na stołku, by 
        znaleźć się twarzą do niego.
          - Cześć, Soniu - powiedział 
        Wolff.
          Patrzyła na niego. Po dłuższej 
        chwili powiedziała:
          - Ty skurwielu.
          Nie zmieniła się wcale.
          Była ładną kobietą. Miała 
        błyszczące czarne włosy, długie 
        i gęste, duże, lekko wypukłe 
        brązowe oczy o długich rzęsach, 
        wydatne kości policzkowe, które 
        ratowały jej twarz przed 
        okrągłością i nadawały właściwy 
        kształt, filuterny nosek, pełen 
        wdzięku i arogancji, pełne 
        wargi, równe białe zęby. Całe 
        jej ciało obfitowało w łagodne 
        krzywizny, ale była o dobrych 
        paręnaście centymetrów wyższa od 
        przeciętnej kobiety, toteż nie 
        sprawiała wrrażenia pulchnej.
          Jej oczy pałały gniewem.
          - Co tu robisz? Dokąd 
        pojechałeś? Co się stało z twoją 
        twarzą?
          Wolff postawił swoje walizy i 
        siadł na otomanie. Podniósł ku 
        niej wzrok. Stała z rękami na 
        biodrach, wysuniętą do przodu 
        brodą, piersi rysowały jej się 
        pod zielonym jedwabiem.
          - Jesteś piękna - rzekł.
          - Wynoś się stąd.
          Przyglądał jej się z uwagą. 
        Znał Sonię zbyt dobrze, by ją 
        lubić czy też nie lubić. Była 
        częścią jego przeszłości, jak 
        stary przyjaciel, który 
        pozostaje przyjacielem 
        niezależnie od swych wad, po 
        prostu dlatego że zawsze jest 
        pod ręką. Ciekaw był, co się z 
        nią działo, od kiedy wyjechał z 
        Kairu. Może wyszła za mąż, 
        sprawiła sobie dom, zakochała 
        się, zmieniła menedżera, 
        urodziła dziecko? Tego 
        popołudnia w chłodnym, 
        przyciemnionym kościele długo 
        się zastanawiał, jak ma do niej 
        podejść, nie doszedł jednak do 
        żadnej konkluzji, bo nie 
        wiedział, jak ona się zachowa. 






        Wciąż nie był tego pewien. 
        Wyglądała na złą i pełną 
        pogardy, ale czy naprawdę taka 
        była? Czy miał być uroczy i 
        wesoły, czy też agresywny i 
        despotyczny, a może bezradny i 
        proszący?
          - Potrzebna mi pomoc - 
        przyznał się spokojnie.
          Twarz jej się nie zmieniła.
          - Szukają mnie Brytyjczycy - 
        ciągnął. - Obserwują mój dom i 
        wszystkim hotelom dano mój 
        rysopis. Nie mam gdzie spać. 
        Chciałbym zamieszkać u ciebie.
          - Idź do diabła - poradziła.
          - Pozwól mi wytłumaczyć, 
        dlaczego cię zostawiłem.
          - Po dwóch latach żadne 
        tłumaczenie nie przyda się na 
        nic.
          - Daj mi minutę na 
        wyjaśnienie. Ze względu na... to 
        wszystko.
          - Nic ci nie jestem winna. - 
        Patrzyła na niego dłużej, 
        rozgniewana, po czym otworzyła 
        drzwi. Pomyślał, że zamierza go 
        wyrzucić. Obserwował jej twarz, 
        kiedy spoglądała na niego 
        przytrzymując drzwi. Potem 
        wysadziła głowę na zewnątrz i 
        krzyknęła: - Niech ktoś 
        przyniesie mi drinka!
          Wolff nieco się uspokoił.
          Sonia cofnęła się do garderoby 
        i zamknęła drzwi.
          - Tylko minutę - powiedziała 
        do niego.
          - Czy zamierzasz stać nade mną 
        jak strażnik więzienny? Nie 
        jestem niebezpieczny. - 
        Uśmiechnął się.
          - O tak, jesteś - rzekła, ale 
        wróciła na stołek i zabrała się 
        znowu do zmywania makijażu.
          Wahał się. Następnym 
        problemem, nad jakim rozmyślał 
        podczas tego długiego popołudnia 
        w koptyjskim kościele, było to, 
        jak ma wytłumaczyć, dlaczego 
        zostawił ją bez pożegnania i od 
        tej pory nigdy się z nią nie 
        skontaktował. Nic nie mogło być 
        bardziej przekonujące niż 






        prawda. I choć nie miał 
        najmniejszej ochoty zdradzać 
        swego sekretu, musiał jej to 
        powiedzieć, był bowiem w 
        rozpaczy, a ona stanowiła jego 
        jedyną nadzieję.
          - Pamiętasz, jak pojechałem do 
        Bejrutu w trzydziestym ósmym 
        roku? - spytał.
          - Nie.
          - Przywiozłem ci stamtąd 
        nefrytową bransoletę.
          Oczy Soni spotkały się z jego 
        oczami w lustrze. - Już jej nie 
        mam.
          Wiedział, że kłamie. Mówił 
        dalej: - Pojechałem tam na 
        spotkanie z pewnym niemieckim 
        oficerem, nazwiskiem Heinz. 
        Zaproponował mi pracę na rzecz 
        Niemiec w nadchodzącej wojnie. 
        Zgodziłem się.
          Odwróciła się od lustra twarzą 
        do niego i teraz ujrzał w jej 
        oczach jakby cień nadziei.
          - Kazali mi powrócić do Kairu 
        i czekać na wiadomość od nich. 
        Dwa lata temu się odezwali. 
        Chcieli, żebym przyjechał do 
        Berlina. Pojechałem. Ukończyłem 
        specjalne szkolenie, potem 
        pracowałem na Bałkanach i w 
        Lewancie. W lutym wróciłem do 
        Berlina na odprawę w związku z 
        nowym zadaniem. Przysłali mnie 
        tu...
          - Co ty opowiadasz? - 
        powiedziała z niedowierzaniem. - 
        Jesteś szpiegiem?
          - Tak.
          - Nie wierzę ci.
          - Popatrz. - Wziął walizkę i 
        otworzył ją. - To jest radio do 
        przesyłania wiadomości Rommlowi. 
        - Zamknął walizę i otworzył 
        następną. - A to moje finanse.
          Wlepiła wzrok w równe kupki 
        banknotów. - O Boże! - 
        wykrzyknęła. - Przecież to 
        majątek.
          Zapukano do drzwi. Wolff 
        zatrzasnął walizkę. Wszedł 
        kelner z butelką szampana w 
        kubełku z lodem. Widząc Wolffa 
        spytał: - czy mam przynieść 






        drugi kieliszek?
          - Nie - rzuciła niecierpliwie 
        Sonia. - Wynoś się.
          Kelner wyszedł. Wolff otworzył 
        szampana, napełnił kieliszek, 
        podał go Soni, po czym wypił 
        porządny haust prosto z butelki.
          - Słuchaj - rzekł. - Nasza 
        armia zwycięża na pustyni. 
        Możemy im pomóc. Muszą znać siłę 
        Brytyjczyków: liczbę żołnierzy, 
        numery dywizji, nazwiska 
        dowódców, jakość broni i 
        uzbrojenia i, o ile to możliwe, 
        plany bojowe. Jesteśmy tu, w 
        Kairze, i możemy się tego 
        dowiedzieć. A potem, kiedy 
        Niemcy zwyciężą, to my będziemy 
        bohaterami.
          - My?
          - Możesz mi pomóc. A pierwsza 
        rzecz, jaką możesz zrobić, to 
        dać mi schronienie. Nienawidzisz 
        Brytyjczyków, prawda? 
        Chciałabyś, żeby ich stąd 
        wyrzucono?
          - Zrobiłabym to dla każdego, 
        tylko nie dla ciebie. - Dopiła 
        jego szampana i napełniła znowu 
        kieliszek.
          Wolff wyjął go z jej ręki i 
        wypił trunek. - Soniu, gdybym ci 
        przysłał pocztówkę z Berlina, 
        Brytyjczycy wpakowaliby cię do 
        więzienia. Nie wolno ci się 
        wściekać, teraz kiedy już wiesz, 
        dlaczego tak postąpiłem. - 
        Ściszył głos. - Możemy 
        przywrócić dawne czasy. Będziemy 
        mieli smakołyki i najlepszy 

        szampan, nowe ubrania i 
        wspaniałe przyjęcia, no i 
        amerykański samochód. Pojedziemy 
        do Berlina, zawsze przecież 
        chciałaś tańczyć w Berlinie, 
        będziesz tam gwiazdą. Niemcy to 
        nowa nacja, będziemy panować nad 
        światem, a ty zostaniesz 
        księżniczką. My... - przerwał. 
        Nic z tego nie trafiało do niej. 
        Nadszedł czas na zagranie 
        ostatniej karty. - A jak tam 
        Fawzi?
          Sonia spuściła wzrok. - 
        Odeszła, dziwka.






          Wolff odstawił kieliszek, po 
        czym objął obiema rękami szyję 
        Soni. Podniosła ku niemu oczy, 
        niewzruszona. Zmusił ją do 
        wstania, wbijając jej kciuki pod 
        brodę. - Znajdę dla nas drugą 
        Fawzi - powiedział miękko. 
        Dostrzegł, że oczy Soni nagle 
        zwilgotniały. Jego ręce zsunęły 
        się po jedwabiu sukni, w dół 
        ciała, głaszcząc pośladki. - 
        Jestem jedynym człowiekiem, 
        który wie, czego ci trzeba. - 
        Poszukał ustami jej ust, ujął 
        między zęby wargę i przygryzał 
        ją tak długo, dopóki nie poczuł 
        smaku krwi.
          Sonia przymknęła oczy. - 
        Nienawidzę cię - jęknęła.
        
          Wolff szedł po chłodzie 
        wieczora ścieżką holowniczą na 
        brzegu Nilu w stronę łodzi 
        mieszkalnej. Rany zniknęły z 
        jego twarzy, kiszki też 
        pracowały normalnie. Miał na 
        sobie nowe białe ubranie i 
        dźwigał dwie torby pełne 
        ulubionych przysmaków.
          Na podmiejskiej wyspie Zamalek 
        panowała cisza i spokój. 
        Chrapliwy zgiełk śródmieścia 
        Kairu ledwie tu dochodził przez 
        rozległą połać wody. Spokojna 
        mulista rzeka chlupotała 
        delikatnie o łodzie mieszkalne 
        zakotwiczone wzdłuż nadbrzeża. 
        Łodzie, najróżniejszych 
        kształtów i wielkości, 
        pomalowane na wesołe kolory i 
        luksusowo wyposażone, wyglądały 
        ładnie w świetle późnego 
        zachodu.
          Łódź Soni była mniejsza i 
        wykwintniej umeblowana od 
        większości z nich. Ze ścieżki 
        wchodziło się trapem na górny 
        pokład, nie osłonięty przed 
        bryzą, ale ocieniony przed 
        słońcem przez baldachim w 
        zielono_białe pasy. Wolff wszedł 
        na pokład i opuścił się po 
        schodkach na dół. Wnętrze 
        zapchane było meblami: fotele i 
        otomany, i stoliki, i szafki 






        pełne bibelotów. Na rufie 
        urządzono małą kuchenkę. Zasłony 
        z brązowego aksamitu od sufitu 
        do podłogi oddzielały od reszty 
        pomieszczenia sypialni. Za nią na 
        dziobie była łazienka.
          Sonia siedziała na pufie i 
        malowała sobie paznokcie u nóg. 
        To wprost nie do wiary, jak ona 
        niechlujnie potrafi wyglądać, 
        pomyślał Wolff. Ubrana w brudną 
        bawełnianą kieckę, o twarzy 
        mizernej, o włosach nie 
        uczesanych. Za pół godziny, 
        kiedy będzie wychodzić do klubu 
        "Cha_$cha", wyglądać będzie jak 
        marzenie.
          Postawił torby na stoliku i 
        zaczął wyjmować przysmaki. - 
        Francuski szampan... angielski 
        dżem pomarańczowy... niemiecka 
        kiełbasa... przepiórcze jajka... 
        szkocki łosoś...
          Sonia ze zdziwieniem uniosła 
        głowę. - Nikomu nie uda się 
        zdobyć czegoś takiego, jest 
        przecież wojna.
          Wolff się uśmiechnął. - W 
        Qulali jest pewien mały grecki 
        sklepik spożywczy, gdzie 
        pamiętają dobrego klienta.
          - Jesteś pewien tego 
        sklepikarza?
          - On nie wie gdzie mieszkam, a 
        ponadto ten sklep to jedyne 
        miejsce w Afryce Północnej, 
        gdzie możesz dostać kawior.
          Podeszła i zanurzyła ręce w 
        torbie. - Kawior! - zdjęła 
        wieczko ze słoika i zaczęła jeść 
        palcami. - Nie próbowałam 
        kawioru od...
          - ...od kiedy wyjechałem - 
        dokończył Wolff. Wstawił butelkę 
        szampana do lodówki. - Jeśli 
        poczekasz parę minut, będziesz 
        mogła popijać go chłodnym 
        szampanem.
          - Nie mogę czekać.
          - Ty nigdy nie możesz. - Wyjął 
        angielskojęzyczną gazetę z 
        jednej z toreb i zaczął ją 
        przeglądać. Był to obrzydliwy 
        dziennik: pełen komunikatów 
        prasowych, wiadomości wojenne 






        cenzurowano tu bardziej niż 
        wiadomości w dzienniku B$b$c, 
        którego wszyscy słuchali, a 
        serwis lokalny miał nawet 
        jeszcze gorszy - nie wolno było 
        drukować przemówień polityków 
        oficjalnej egipskiej opozycji. - 
        Wciąż nie ma tu nic o mnie - 
        orzekł. Powiedział Soni, co się 
        wydarzyło w Asjut.
          - Oni zawsze spóźniają się z 
        nowinami - skonstatowała, mając 
        usta pełne kawioru.
          - Nie w tym rzecz. Jeśli 
        podadzą wiadomość o morderstwie, 
        to muszą napisać, jaki był jego 
        motyw, bo jeśli tego nie zrobią, 
        ludzie zaczną snuć domysły. 
        Brytyjczycy nie chcą, by ludzie 
        podejrzewali, że Niemcy mają w 
        Egipcie swoich szpiegów. To 
        wyglądałoby niedobrze.
          Poszła się przebrać do 
        sypialni. Zza zasłony zawołała:
          - Czy to znaczy, że przestali 
        cię szukać?
          - Nie. Widziałem się na suku z 
        Abdullahem. Mówi, że policja 
        egipska nie jest naprawdę 
        zainteresowana poszukiwaniami, 
        ale niejaki major Vandam wywiera 
        na nią presję. - Wolff odłożył 
        gazetę, zachmurzony. Chciałby 
        wiedzieć, czy to Vandam był tym 
        oficerem, który włamał się do 
        Villa les Oliviers. Szkoda, że 
        nie mógł mu się dobrze 
        przyjrzeć, ale twarz oficera, 
        widziana z drugiej strony ulicy 
        i ocieniona czapką z daszkiem, 
        była nie do rozpoznania.
          - Skąd Abdullah to wie? - 
        zapytała Sonia.
          - Nie mam pojęcia. - Wolff 
        wzruszył ramionami. - Jest 
        złodziejem, więc słyszy to i 
        owo. - Podszedł do lodówki i 
        wyjął butelkę. Szampan nie był 
        jeszcze właściwie wychłodzony, 
        ale on miał pragnienie. Nalał do 
        dwu kieliszków. Pojawiła się 
        Sonia, już ubrana. Jak to 
        przewidział, była jak 
        odmieniona, nienagannie 
        uczesana, lekki, umiejętny 






        makijaż, połyskliwa suknia w 
        kolorze wiśni i wiśniowe 
        pantofle.
          W kilka minut później rozległy 
        się na trapie kroki i pukanie w 
        luk. Przyjechała taksówka po 
        Sonię. Wysączyła szampana z 
        kieliszka i odeszła. Nie 
        powiedzieli sobie "do widzenia" 
        ani "cześć".
          Wolff podszedł do szafy, w 
        której ukrył radio. Wyjął 
        angielską powieść i arkusz 
        papieru z kluczem do szyfru. 
        Przez chwilę go studiował. 
        Dzisiaj mamy 28 maja. Musi 
        dodać 42 - obecny rok - do 28, i 
        będzie miał numer strony 
        powieści, którą ma się posłużyć 
        przy zaszyfrowaniu swojego 
        meldunku. Maj to piąty miesiąc, 
        a więc każda piąta litera na tej 
        stronie zostanie odliczona.
          Zdecydował się nadać: 
        Dotarłem, Melduję Się. 
        Potwierdzić. Szukał, zaczynając 
        od góry stronicy 
        siedemdziesiątej, litery D. Była 
        dziesiąta po odliczeniu każdej 
        piątej litery. W szyfrze będzie 
        więc ją reprezentowała dziesiąta 
        litera alfabetu czyli J. Teraz 
        potrzebował O. W książce O było 
        trzecią literą po D. O w 
        Dotarłem będzie więc 
        reprezentować trzecia litera 
        alfabetu, czyli C. Przewidziano 
        specjalne sposoby postępowania w 
        przypadkach rzadkich liter, 
        takich jak X.
          Ten szyfr był wariantem kodu 
        jednorazowego, jedynego typu 
        szyfru, który teoretycznie i 
        praktycznie jest nie do 
        złamania. By rozszyfrować 
        wiadomość, odbierający musi mieć 
        obie rzeczy: książkę i klucz.
          Zaszyfrował swój meldunek, po 
        czym spojrzał na zegarek. 
        Powinien go nadać o północy. 
        Miał zatem kilka godzin, zanim 
        będzie musiał uruchomić 
        nadajnik. Nalał sobie znowu 
        szampana i postanowił dojeść 
        kawior. Znalazł łyżkę i wziął 






        słoik. Okazał się pusty. Sonia 
        zjadła wszystko.
        
          Ścieżka startowa to był pas 
        pustyni pospiesznie oczyszczony 
        z ciernistych krzaczków i 
        większych kamieni. Rommel 
        patrzył w dół, kiedy ziemia 
        zbliżała się na powitanie. 
        Storch, lekki samolot używany 
        przez niemieckich dowódców do 
        krótkich wypraw na pola bitew, 
        siadł niczym mucha o kołach 
        umieszczonych na końcu długich, 
        chudych przednich nóg. Samolot 
        zatrzymał się, Rommel zeskoczył 
        na ziemię.
          Najpierw buchnęło gorąco, 
        potem pył. Tam w górze było 
        stosuknowo chłodno, teraz czuł 
        się tak, jakby wszedł do pieca. 
        Natychmiast zaczął się pocić. 
        Kiedy wciągnął powietrze, cienka 
        warstewka piasku oblepiła mu 
        wargę i koniuszek języka. Mucha 
        usiadła na jego wielkim nosie, 
        odpędził ją ręką.
          Von Mellenthin, oficer wywiadu 
        Rommla, biegł ku niemu przez 
        piasek, a jego wysokie buty 
        wzbijały chmury pyłu. Wyglądał 
        na wzburzonego. - Jest tu 
        Kesselring - powiedział.
          - Auch, das noch - rzekł 
        Rommel. - Jeszcze tego mi 
        brakowało.
          Kesselring, uśmiechnięty 
        feldmarszałek, reprezentował to 
        wszystko, czego Rommel nie 
        cierpiał w armii niemieckiej. 
        Był oficerem sztabu generalnego, 
        a Rommel nienawidził sztabu 
        generalnego, był ojcem Luftwaffe, 
        która tak często zawodziła 
        Rommla w czasie tej wojny na 
        pustyni; był też - rzecz 
        najgorsza ze wszystkiego - 
        snobem. Jedna z jego jadowitych 
        uwag dotarła do uszu Rommla. 
        Ubolewając nad tym, że Rommel 
        traktuje niegrzecznie podległych 
        mu oficerów, Kesselring
        powiedział: - Warto byłoby może 
        z nim porozmawiać na ten temat, 
        gdyby nie to, że chodzi o 






        Wirtemberczyka. - Rommel urodził 
        się w prowincjonalnej 
        Wirtembergii i uwaga ta wyrażała 
        skrótowo uprzedzenie, z którym 
        walczył przez cały czas swojej 
        kariery.
          Ruszył ciężkim krokiem przez 
        piasek w stronę wozu sztabowego, 
        za nim podążył von Mellenthin.
          - General Cruewell dostał się 
        do niewoli - powiedział von 
        Mellenthin. - Musiałem poprosić 
        Kesselringa, żeby przyjął 
        dowództwo. Spędził popołudnie 
        usiłując stwierdzić, gdzie pan 
        jest.
          - Coraz gorzej - skonstatował 
        kwaśno Rommel.
          Weszli do wozu, olbrzymiego 
        samochodu ciężarowego. Cień był 
        pożądany. Kesselring, pochylony 
        nad mapą, opędzał się lewą ręką 
        od much, a prawą kreślił jakąś 
        linię. Podniósł głowę i 
        uśmiechnął się.
          - Chwała Bogu, wrócił pan, mój 
        drogi Rommlu - rzekł słodkim 
        głosem.
          Rommel zdjął czapkę.
          - Staczałem bitwę - mruknął.
          - Tak przypuszczałem. Co się 
        przydarzyło?
          Rommel wskazał mapę. - To jest 
        Linia Ghazalska. - Był to 
        łańcuch ufortyfikowanych 
        ośrodków oporu osłoniętych 
        polami minowymi, ciągnący się od 
        wybrzeża w El_$ghazala na 
        południe siedemdziesiąt pięć 
        kilometrów w głąb pustyni. - 
        Zmieniliśmy gwałtownie kierunek 
        natarcia na południowym jej 
        krańcu i uderzyliśmy na nich od 
        tyłu.
          - Dobry pomysł. A co poszło 
        źle?
          - Zabrakł+o nam benzyny i 
        amunicji. - Rommel siadł ciężko, 
        czując się nagle bardzo 
        zmęczony. - Znowu - dodał. 
        Kesselring, jako głównodowodzący 
        (Armii Południe), odpowiadał za 
        dostawy dla Rommla, ale 
        wyglądało na to, że 
        feldmarszałek nie zwrócił uwagi 






        na zawartą w tych słowach 
        krytykę.
          Wszedł ordynans z kubkami 
        herbaty na tacy. Rommel wypił 
        łyk. Był w niej piasek. 
          - Dzisiaj po południu miałem 
        niezwykłe przeżycia przejąwszy 
        rolę jednego z pańskich 
        podkomendnych - rzekł lekkim 
        tonem Kesselring.
          Rommel zamruczał. Mógł 
        przewidzieć, że dostanie mu się 
        spora porcja sarkazmu. Nie 
        chciał się teraz potykać z 
        Kesselringiem, chciał myśleć o 
        bitwie.
          Kesselring mówił dalej: - 
        Przekonałem się, że to ogromnie 
        trudna rola, ręce ma się 
        związane z powodu subordynacji 
        wobec dowództwa, które nie 
        wydaje rozkazów i którego nie 
        można znaleźć.
          - Byłem w samym sercu bitwy i 
        wydawałem rozkazy na miejscu.
          - Mimo tego mógł pan pozostać 
        w kontakcie.
          - W taki właśnie sposób walczą 
        Brytyjczycy - warknął Rommel. - 
        Generałowie siedzą wiele 
        kilometrów poza linią frontu i 
        pozostają w kontakcie. Ale to ja 
        zwyciężam. Gdyby dostarczono to, 
        co mi się należy, byłbym już w 
        Kairze.
          - Pan nie idzie na Kair - 
        upomniał go ostrym tonem 
        Kesselring. - Pan idzie na 
        Tobruk. I tam pan zostanie, 
        dopóki nie zdobędę Malty. Takie 
        są rozkazy F~uhrera.
         - Tak jest. - Rommel nie 
        zamierzał podejmować tego sporu, 
        jeszcze nie. Tobruk to cel 
        najbliższy. Jak już ten port 
        zostanie zdobyty, konwoje z 
        Europy, jakkolwiek 
        niewystarczające, będą mogły 
        docierać bezpośrednio na linię 
        frontu, więc odpadnie długa 
        jazda przez pustynię, na którą 
        trzeba tyle benzyny. - Aby 
        dotrzeć do Tobruku, musimy 
        przełamać linię Ghazalską.
          - Jaki będzie pański następny 






        krok?
          - Zamierzam wycofać się i 
        przegrupować. - Rommel zobaczył, 
        że Kesselring unosi brwi ze 
        zdumieniem; feldmarszałek 
        wiedział, jak Rommel nie cierpi 
        odwrotu.
          - A co zrobi nieprzyjaciel? - 
        Kesselring skierował to pytanie 
        do von Mellenthina, który jako 
        oficer wywiadu odpowiadał za 
        szczegółowe rozpoznanie pozycji 
        i planów nieprzyjaciela.
          - Będą nas ścigać, choć nie od 
        razu - odpowiedział von 
        Mellenthin. - Nie spieszą się z 
        wykorzystywaniem przewagi, na 
        szczęście. Ale wcześniej czy 
        później będą próbowali się 
        przebić.
          - Kwestia tylko, gdzie i 
        kiedy? - wtrącił Rommel.
          - Istotnie - zgodził się von 
        Mellenthin. Zawahał się jakby, 
        po czym dodał: - W dzisiejszych 
        raportach jest pewien szczegół, 
        który panów zainteresuje. 
        Zgłosił się ten szpieg.
          - Szpieg? - Rommel zmarszczył 
        brwi. - Och, on! - Teraz już 
        sobie przypominał. Poleciał do 
        oazy Gialo, w głębi Pustyni 
        Libijskiej, żeby wydać 
        ostateczne instrukcje szpiegowi, 
        zanim rozpocznie swój długi 
        maraton przez pustynię. Wolff, 
        tak się nazywał. Na Rommlu 
        zrobiła wrażenie odwaga Wolffa,
        niemniej nadal pesymistycznie 
        oceniał jego szanse. - Skąd się 
        odezwał?
          - Z Kairu.
          - A więc tam dotarł. Jeśli 
        tego potrafi dokonać, potrafi 
        zrobić wszystko. Może zdołałby 
        przewidzieć ten wyłom.
          - Mój Boże, czyżby pan opierał 
        się teraz na szpiegach? - 
        wtrącił Kesselring.
          - Nie opieram się na nikim! - 
        zaprzeczył Rommel. - To na mnie 
        jednym wszystko się opiera.
          - Dobrze. - Kesselring jak 
        zwykle nie dał się wyprowadzić z 
        równowagi. - Informacje wywiadu 






        nie na wiele się przydają, jak 
        pan wie, a informacje od 
        szpiegów to najgorszy ich 
        rodzaj.
          - Zgadzam się - powiedział 
        Rommel spokojniejszym głosem. 
        - Mam jednak uczucie, że ten może 
        się okazać inny.
          - Wątpię - rzekł Kesselring.
        
          4
        
          Elene Fontana patrzyła na 
        swoją twarz w lustrze i 
        myślała: Mam dwadzieścia trzy 
        lata. Chyba brzydnę.
          Przysunęła się bliżej do 
        lustra i przyglądała się sobie 
        bacznie, szukając oznak 
        brzydnięcia. Cerę miała 
        doskonałą. Jej okrągłe brązowe 
        oczy były czyste jak górski 
        staw. Ani jednej zmarszczki. 
        Twarz dziewczęca, subtelnie 
        wymodelowana, z wyrazem 
        niewinności jak u zabłąkanego 
        dziecka. Zachowywała się jak 
        kolekcjoner, który ogląda 
        najcenniejszy klejnot kolekcji: 
        traktowała swoją twarz jak coś 
        odrębnego, nie będącego nią 
        samą. Uśmiechnęła się i twarz w 
        lustrze uśmiechnęła się do niej 
        w odpowiedzi. Był to lekki, 
        czuły uśmieszek, z pewną dozą 
        figlarności: zdawała sobie 
        sprawę, że potrafi przyprawić 
        mężczyznę o zimne poty.
          Wzięła do ręki liścik i 
        przeczytała go raz jeszcze.
        
          czwartek
          Moja droga Elene!
          Obawiam się, że wszystko 
        skończone. Moja żona się 
        dowiedziała. Sprawa została 
        załagodzona, ale musiałem 
        przyrzec, że nigdy już Cię nie 
        zobaczę. Możesz oczywiście 
        pozostać w tym mieszkaniu, nie 
        będę mógł jednak płacić dalej 
        czynszu. Bardzo mi przykro, że 
        tak się to stało; oboje jednak 
        wiedzieliśmy, jak sądzę, że nie 
        może to trwać wiecznie. Życzę Ci 






        szczęścia.
          twój Claud
        
          No tak, pomyślała.
          Podarła list, odrzucając jego 
        tanie uczucia. Claud był tęgim 
        pół$francuzem, pół$grekiem, 
        biznesmenem, właścicielem trzech 
        restauracji w Kairze i jednej w 
        Aleksandrii. Kulturalny i 
        wesoły, i grzeczny, ale kiedy 
        doszło do zadania ostatniego 
        ciosu, ani trochę nie troszczył 
        się o Elene.
          Był trzecim w ciągu sześciu 
        lat.
          Zaczęło się od Charlesa, 
        maklera giełdowego. Miała wtedy 
        siedemnaście lat, była bez 
        grosza, bez pracy i z 
        przerażeniem myślała o powrocie 
        do domu. Charles znalazł jej 
        mieszkanie i odwiedzał ją w 
        każdy wtorek wieczorem. 
        Wyrzuciła go, kiedy podarował ją 
        swojemu bratu, zupełnie jakby 
        była bombonierką. Potem 
        przyszedł Johnnie, najmilszy z 
        całej trójki, który chciał się 
        rozwieść ze swoją żoną i 
        poślubić Elene - odmówiła. A 
        teraz i Claud odszedł.
          Wiedziała od początku, że nie 
        ma na co liczyć.
          Związki rozpadły się z winy 
        obu stron. Rzekome przyczyny - 
        brat Charlesa, oświadczyny 
        Johnny'ego, żona Clauda - to 
        były tylko preteksty, a może 
        katalizatory. Prawdziwej 
        przyczyny należało szukać gdzie 
        indziej: Elene nie czuła się 
        szczęśliwa.
          Rozważała możliwość następnego 
        związku. Wiedziała z góry, jak 
        to będzie. Przetrwa jakiś czas 
        czerpiąc z zaskórniaka 
        ulokowanego w Barclays Bank w 
        Shari Kasr_el_$nil - zawsze 
        udawało jej się coś 
        zaoszczędzić, kiedy miała 
        mężczyznę. Potem, jak konto 
        zacznie topnieć, będzie tańczyć 
        w jakimś klubie, wywijać nogami 
        i potrząsać tyłkiem przez kilka 






        dni. Aż wreszcie... Popatrzyła w 
        lustro i poprzez lustro, jej 
        oczy zamgliły się, kiedy 
        wyobrażała sobie następnego 
        kochanka. Może będzie to Włoch o 
        zabójczym spojrzeniu, 
        błyszczących włosach i 
        perfekcyjnie wypielęgnowanych 
        dłoniach. Pewnie spotka go w 
        barze hotelu Metropolitan, gdzie 
        popijają reporterzy. Powie coś 
        do niej, potem zaproponuje 
        drinka. Ona uśmiechnie się do 
        niego, a on poczuje się 
        zagubiony. Umówią się na obiad 
        na następny dzień. Ona 
        olśniewając urodą, wejdzie do 
        restauracji wsparta na jego 
        ramieniu. Wszyscy zwrócą na nich 
        uwagę, a on będzie pękał z dumy. 
        Umówią się jeszcze parę razy. 
        Zacznie dawać jej prezenty. 
        Spróbuje się do niej zbliżyć, 
        raz, potem drugi raz: ulegnie 
        dopiero za trzecim. Dobrze jej 
        będzie z nim w łóżku - 
        intymność, pieszczota, czułości 
        - pozwoli, by poczuł się jak 
        król. On opuści ją o świcie, ale 
        wróci jeszcze tego samego 
        wieczoru. Przestaną razem 
        chodzić do restauracji - "zbyt 
        ryzykowne", powie - ale zacznie 
        coraz dłużej przebywać w 
        mieszkaniu, zapłaci czynsz i 
        inne świadczenia. Elene będzie 
        miała wszystko, czego pragnęła: 
        dom, pieniądze i uczucie. I 
        wtedy zacznie się zastanawiać, 
        dlaczego jest taka 
        nieszczęścliwa. Zrobi mu dziką 
        awanturę, gdy spóźni się pół 
        godziny. Zacznie dąsać się 
        godzinami, gdy tylko wspomni 
        swoją żonę. Będzie narzekać, że 
        nie daje jej już prezentów, ale 
        gdy przyniesie jakiś podarunek, 
        przyjmie go z nonszalancją. 
        Zirytuje go to, ale już jej nie 
        opuści, bo będzie tęsknił za jej 
        skąpymi pocałunkami, pragnął jej 
        doskonałego ciała; w łóżku 
        będzie się nadal liczył tylko 
        on. Rozmowa z nim stanie się 
        nudna; pokłócą się, bo ona 






        zapragnie większej czułości niż 
        jej dotąd okazywał. W końcu 
        nadejdzie kryzys. Jego żona 
        zacznie coś podejrzewać albo 
        dziecko się rozchoruje, albo on 
        wyjedzie służbowo na pół roku, 
        albo skończą mu się pieniądze. I 
        Elene wyląduje tam, gdzie jest 
        obecnie; nie ustabilizowana, 
        samotna z nadszarpniętą 
        reputacją - w dodatku o rok 
        starsza.
          Porzuciła rozmyślania i 
        przyjrzała się ponownie swojej 
        twarzy w lustrze. To ona jest 
        wszystkiemu winna. To z powodu 
        tej twarzy prowadzi takie 
        bezsensowne życie. Gdyby była 
        brzydka, wciąż tęskniłaby za 
        takim życiem i nigdy nie 
        odkryłaby jego pustki. Wywiodłaś 
        mnie w pole, pomyślała; oszukałaś mnie, 
        udawałaś, że jestem kimś innym. 
        Nie jesteś moją twarzą, jesteś 
        maską. Nie powinnaś więcej 
        rządzić moim życiem. 
          Nie jestem ozdobą salonów 
        Kairu, jestem dziewczyną ze 
        slumsów Aleksandrii.
          Nie jestem niezależną kobietą, 
        jestem właściwie kurwą.
          Nie jestem Egipcjanką, jestem 
        Żydówką.
          Nie nazywam się Elene Fontana. 
        Jestem Abigail Asnani.
          I chcę wrócić do domu.
        
          Młody mężczyzna za biurkiem 
        Agencji Żydowskiej w Kairze 
        nosił na głowie jarmułkę. Miał 
        niewielką brodę i gładkie 
        policzki. Zapytał, jak się 
        nazywa i gdzie mieszka. 
        Zapomniawszy o swoich 
        postanowieniach, podała: Elene 
        Fontana.
          Młodzieniec speszył się. Była 
        do tego przyzwyczajona: 
        większość mężczyzn robiła się 
        nerwowa, kiedy się do nich 
        uśmiechała.
          - Chciałaby pani... to znaczy, 
        czy zechciałaby pani powiedzić 
        mi, czemu chce pani wyjechać do 
        Palestyny? - zapytał.






          - Jestem Żydówką - 
        powiedziała obcesowo. Nie mogła 
        przecież tłumaczyć temu chłopcu, 
        jak wygląda jej życie.
          - Moja rodzina nie żyje. 
        Marnuję swoje życie. - To drugie 
        było prawdą, pierwsze nie.
          - Co będzie pani robiła w 
        Palestynie?
          Nie pomyślała o tym.
          - Cokolwiek.
          - Najczęściej jest to praca na 
        farmie.
          - Odpowiada mi to.
          Uśmiechnął się łagodnie. 
        Odzyskiwał pewność siebie.
          - Nie chciałbym pani urazić, 
        ale nie wygląda pani na kogoś, 
        kto miał z tym kiedykolwiek coś 
        wspólnego.
          - Gdybym nie chciała zmienić 
        swojego życia, to nie jechałabym 
        do Palestyny.
          - Tak - bawił się piórem. - A 
        co obecnie pani robi?
          - Śpiewam, a kiedy nie mogę 
        dostać takiej pracy, tańczę, a kiedy 
        nie mogę tańczyć, pracuję jako 
        kelnerka. - Mniej więcej była to 
        prawda. Wszystkiego po trochu 
        próbowała, choć jedynie tańczyła 
        z pewnym powodzeniem, a i to nie 
        najlepiej.
          - Powiedziałam panu, marnuję 
        swoje życie. Po co te wszystkie 
        pytania? Czy Palestyna przyjmuje 
        teraz tylko absolwentów wyższych 
        uczelni?
          - Nic podobnego - zaprzeczył - 
        ale bardzo trudno się dostać. 
        Brytyjczycy wyznaczyli pewien 
        limit i wszystkie miejsca są 
        zajęte przez tych, którzy 
        zbiegli od nazistów.
          - Dlaczego nie powiedział mi 
        pan tego od razu? - spytała ze 
        złością.
          - Z dwóch powodów. Po 
        pierwsze, przemycamy ludzi 
        nielegalnie. Po drugie... po 
        drugie trudno to wytłumaczyć. 
        Zechce pani zaczekać tu chwilę? 
        Muszę do kogoś zadzwonić.
          Obraziła się na niego za to, 
        że wypytywał ją, zanim 






        powiedział o braku miejsc.
          - Nie jestem pewna, czy jest 
        po co czekać.
          - Ależ tak, zapewniam panią. 
        To bardzo ważne. Dosłownie 
        minutka lub dwie.
          - No dobrze.
          Poszedł na tyły, żeby 
        zadzwonić. Elene czekała 
        niecierpliwie. Temperatura 
        rosła, a pokój miał złą 
        wentylację. Czuła się trochę 
        głupio. Przyszła tutaj wiedziona 
        impulsem, bez gruntownego 
        przemyślenia całej sprawy. Zbyt 
        wiele decyzji podejmowała w ten 
        sposób. Powinna była 
        przewidzieć, że będą jej zadawać 
        pytania; mogła sobie przygotować 
        odpowiedzi. Lepiej byłoby, gdyby 
        przyszła trochę skromniej 
        ubrana.
          Młodzieniec wrócił.
          - Jest tak ciepło - powiedział 
        - może byśmy poszli naprzeciwko 
        napić się czegoś zimnego?
          Więc to tak, pomyślała. 
        Zdecydowała się dać mu kosza. 
        Oszacowała go wzrokiem i rzekła:
          - Nie. Pan jest dla mnie o 
        wiele za młody.
          Był bardzo zażenowany.
          - Ależ proszę mnie źle nie 
        zrozumieć. Chcę tylko, by pani 
        kogoś poznała, to wszystko.
          Zastanawiała się, czy mu 
        wierzyć. Nie miała w zasadzie 
        nic do stracenia i chciało jej 
        się pić.
          - Dobrze.
          Otworzył przed nią drzwi. 
        Przeszli na drugą stronę ulicy, 
        wymijając rozklekotane wozy i 
        popsute taksówki, czując na 
        sobie nagłą falę ciepła. Weszli 
        pod pasiastą markizę i znaleźli 
        się w chłodnej kawiarni. 
        Młodzieniec zamówił sok 
        cytrynowy. Elene wzięła dżin z 
        tonikiem.
          - Przemycanie ludzi 
        nielegalne? - spytała.
          - Czasami. - Połknął połowę 
        napoju jednym haustem. - Robimy 
        to wtedy, gdy ktoś jest 






        prześladowany. Dlatego zadałem 
        pani tych kilka pytań.
          - Nikt mnie nie prześladuje.
          - Czasami robimy to dla ludzi, 
        którzy zasłużyli się dla sprawy.
          - Chce pan powiedzieć, że 
        muszę sobie zarobić na prawo 
        wyjazdu do Palestyny?
          - Proszę zrozumieć, może 
        pewnego dnia wszyscy Żydzi będą 
        mieli prawo tam mieszkać. Dopóki 
        jednak są ograniczenia, musimy 
        stosować pewne kryteria.
          Korciło ją, by spytać: "Z kim 
        mam się przespać?" Już raz 
        jednak źle go oceniła. W każdym 
        razie domyślała się, że chce ją 
        jakoś wykorzystać.
          - Co mam zrobić? - spytała.
          Potrząsnął głową.
          - Nie ubijemy interesu. 
        Egipskich Żydów trudno przemycić 
        do Palestyny, chyba że są 
        szczególne przypadki, a pani 
        przecież nie jest szczególnym 
        przypadkiem. Tak to wygląda.
          - Co zatem mi pan proponuje?
          - Nie może pani pojechać do 
        Palestyny, ale może pani inaczej 
        walczyć za sprawę.
          - O czym tak naprawdę pan 
        mówi?
          - Przede wszystkim musimy 
        pokonać nazistów.
          Zaśmiała się.
          - Zrobię, co będę mogła!
          Zignorował to.
          - Nie kochamy tak bardzo 
        Brytyjczyków, ale wrogowie 
        Niemiec są naszymi przyjaciółmi, 
        a więc na razie... tylko na 
        razie... współpracujemy z 
        brytyjskim wywiadem. Chyba 
        mogłaby pani im pomóc.
          - Na litość boską, jak?
          Nad stolikiem pojawił się cień 
        i młodzieniec spojrzał w górę.
          - Ach! - powiedział. Spojrzał 
        ponownie na Elene.
          - Pozwoli pani, że przedstawię 
        mojego przyjaciela... major 
        William Vandam.
        
          Był wysokim barczystym 
        mężczyzną: szerokie ramiona i 






        wyrobione mięśnie nóg zdawały 
        się wskazywać, że uprawiał 
        kiedyś kulturystykę, ale teraz, 
        zgadywała, zbliżał się do 
        czterdziestki i z lekka 
        wiotczały mu mięśnie. Okrągłą 
        szczerą twarz zwieńczały sztywne 
        ciemne włosy, które z pewnością 
        kręciłyby się, gdyby pozwolono 
        im urosnąć ponad przepisową 
        długość. Podał jej rękę, usiadł, 
        założył nogę na nogę, zapalił 
        papierosa i zamówił dżin. 
        Wszystko to robił ze skupionym 
        wyrazem twarzy, zupełnie jakby 
        życie było ważnym 
        przedsięwzięciem i nikt nie miał 
        prawa na jego temat żartować.
          Pomyślała sobie, że pewno jest 
        typowym angielskim sztywniakiem.
          Młodzieniec z Agencji 
        Żydowskiej zagadnął:
          - Jakie wieści?
          - Linia Ghazalska trzyma się, 
        ale zaczyna się tam robić 
        gorąco.
          Głos Vandama był 
        niespodzianką. Zwykle angielscy 
        oficerowie mówili z wytwornym 
        akcentem wskazującym na lepsze 
        pochodzenie, co przyjmowane było 
        przez większość Egipcjan za 
        arogancję. Vandam mówił 
        precyzyjnie, ale miękko, 
        zaokrąglając samogłoski i 
        gardłowo artykułując "r". Elene 
        wyczuwała ślady wiejskiego 
        akcentu, chociaż nie potrafiłaby 
        powiedzieć, skąd to wie.
          Zdecydowała się zapytać:
          - Panie majorze, skąd pan 
        pochodzi?
          - Z Dorset. Czemu pani pyta?
          - Zastanowił mnie pana akcent.
          - Południowy zachód Anglii. 
        Jest pani spostrzegawcza. 
        Myślałem, że mówię bez akcentu.
          - Ach, to tylko ślad.
          Zapalił następnego papierosa. 
        Obserwowała jego dłonie. Były 
        długie i delikatne, jakby nie 
        pasujące do reszty ciała; 
        paznokcie miał wypielęgnowane, 
        skórę białą, tylko w miejscach, 
        gdzie trzymał papierosa, 






        widniały zastarzałe bursztynowe 
        plamy.
          Młodzieniec podniósł się do 
        wyjścia.
          - Major sam pani wszystko 
        wytłumaczy. Mam nadzieję, że 
        będzie pani z nim współpracować; 
        jestem przekonany, że to bardzo 
        ważne.
          Vandam uścisnął mu dłoń, 
        podziękował i młodzieniec 
        wyszedł.
          Wtedy major zwrócił się do 
        Elene:
          - Niech mi pani o sobie 
        opowie.
          - O, nie - odpowiedziała - to 
        pan niech mi o sobie opowie.
          Uniósł brwi, lekko zdziwiony, 
        trochę go to rozbawiło i nagle 
        stał się przystępniejszy.
          - Dobrze - odrzekł po chwili. 
        - Kair jest pełen oficerów i 
        ludzi, którzy znają różne 
        sekrety. Znają nasze mocne i 
        słabe punkty, a także nasze 
        plany. Wróg chce poznać te 
        sekrety. To pewne, że Niemcy 
        mają swoich ludzi w Kairze i 
        ludzie ci próbują zdobyć 
        informacje. Ja mam to 
        udaremniać.
          - To proste.
          Zastanowił się.
          - Proste, ale niełatwe.
          Elene zauważyła, że wszystko, 
        co mówi, on bierze poważnie. 
        Pomyślała, że to chyba brak 
        poczucia humoru, ale mimo to 
        raczej jej się podobał: 
        mężczyźni zwykle traktowali jej 
        wypowiedzi jak łagodny szmer 
        muzyki docierający z baru, miły 
        co prawda, ale i bez znaczenia.
          Wyczekiwał.
          - Teraz pani kolej - 
        powiedział.
          Nagle poczuła potrzebę 
        powiedzenia mu prawdy.
          - Jestem złą piosenkarką i 
        przeciętną tancerką, ale czasami 
        znajduje się jakiś bogaty 
        mężczyzna, który mnie utrzymuje.
          Nie odezwał się, ale widać 
        zrobiło to na nim wrażenie.






          - Zaszokowany? - spytała.
          - A może być inaczej?
          Popatrzyła w bok. Wiedziała, 
        co myśli. Do tej pory traktował 
        ją z szacunkiem, jakby była 
        przyzwoitą kobietą, należącą do 
        jego sfery. Teraz zdał sobie 
        sprawę ze swojej pomyłki. Dało 
        się wprawdzie przewidzieć jego 
        reakcję, ale mimo wszystko 
        czuła niesmak.
          - A czy nie o to chodzi 
        kobietom, kiedy wychodzą za mąż? 
        Czy nie szukają mężczyzny, który 
        by za nie płacił? - zapytała.
          - Tak - przytaknął ponuro.
          Spojrzała na niego. Wstąpił w 
        nią duch przekory.
          - Zmieniam ich po prostu nieco 
        szybciej niż przeciętna pani 
        domu.
          Vandam wybuchnął śmiechem. 
        Nagle wydał się innym 
        człowiekiem. Odrzucił głowę w 
        tył, rozparł się na krześle i 
        opuściło go całe napięcie. Przez 
        chwilę wyglądał na 
        zrelaksowanego. Uśmiechnęli się 
        do siebie. Minęła chwila i 
        ponownie założył nogę na nogę. 
        zapadła cisza. Elene czuła się 
        jak uczennica chichocząca w 
        klasie.
          Vandam był znowu poważny.
          - Chodzi mi o informacje - 
        wyjaśnił. - Anglikowi nikt 
        niczego nie powie. Tu zaczyna 
        się pani rola. Jest pani 
        Egipcjanką i słyszy pani takie 
        plotki i takie rozmowy na 
        ulicach, których ja nigdy nie 
        usłyszę. A ponieważ jest pani 
        Żydówką, sądzę, że przekaże je 
        pani mnie.
          - jakie plotki?
          - Interesuje mnie każdy, kto 
        dopytuje się o armię 
        brytyjską... - przerwał. Chyba 
        się zastanawiał, ile jej 
        powiedzieć.
          - Szczególnie... W tej chwili 
        szukam człowieka o nazwisku Alex 
        Wolff. Mieszkał kiedyś w Kairze 
        i niedawno wrócił. Może szukać 
        mieszkania i chyba ma dużo 






        pieniędzy. Z pewnością dopytuje 
        się o siły brytyjskie.
          Wzruszyła ramionami.
          - Po tym całym wstępie 
        myślałam, że poprosi mnie pan o 
        coś poważniejszego.
          - Na przykład?
          - Nie wiem. Żebym zatańczyła z 
        Rommelem i okradła go.
          Vandam zaśmiał się ponownie. 
        Elene pomyślała sobie: Można 
        polubić ten śmiech.
          - Choć to takie przyziemne, 
        czy podejmie się pani tego 
        zadania? - spytał.
          - Nie wiem. - Przecież dobrze 
        wiem, pomyślała; gram tylko na 
        zwłokę, bo dobrze się bawię.
          Vandam przechylił się w jej 
        stronę.
          - Potrzebuję takich ludzi jak 
        pani.
          Było jej głupio, gdy zwracał 
        się do niej tak uprzejmie.
          - Jest pani spostrzegawcza, ma 
        pani alibi i z całą pewnością 
        jest pani inteligentna; niech mi 
        pani wybaczy, że jestem taki 
        bezpośredni...
          - Proszę nie przepraszać, 
        podoba mi się to - powiedziała - 
        niech pan mówi dalej.
          - Nie mogę zbytnio polegać na 
        większości moich 
        współpracowników. Robią to dla 
        pieniędzy, a tymczasem pani ma 
        inną motywację...
          - Zaraz, zaraz - przerwała - 
        ja też potrzebuję pieniędzy. Ile 
        pan płaci?
          - To zależy od tego, jakiej 
        informacji pani dostarczy.
          - A ile najmniej?
          - Nic. 
          - To trochę mniej, niż się 
        spodziewałam.
          - Ile pani chce?
          - Mógłby pan zachować się jak 
        dżentelmen i płacić za moje 
        mieszkanie.
          Przygryzła wargę: tak to 
        powiedziała, że zabrzmiało nieco 
        wulgarnie.
          - Ile?
          - Siedemdziesiąt pięć 






        miesięcznie.
          Vandam uniósł brwi.
          - A gdzież pani mieszka, w 
        pałacu?
          - Ceny poszły w górę. Nie 
        słyszał pan? To przez tych 
        wszystkich angielskich oficerów 
        desperacko szukających 
        mieszkań.
          - Punkt dla pani. - Zmarszczył 
        czoło. - Musiałaby pani być 
        cholernie przydatna, żeby 
        zarobić siedemdziesiąt pięć 
        miesięcznie.
          Elene wzruszyła ramionami.
          - Spróbujmy więc.
          - Umie pani negocjować - 
        uśmiechnął się. - W porządku, 
        niech będzie na próbę miesiąc.
          Elene starała się nie okazać 
        zadowolenia.
          - Jak się z panem kontaktować?
          - Proszę przesłać mi 
        wiadomość. - Wyjął ołówek i 
        kawałek papieru z kieszonki 
        koszuli i zaczął pisać. - Dam 
        pani mój adres i numer telefonu 
        w Kwaterze Głównej i w domu. 
        Kiedy tylko otrzymam wiadomość, 
        zaraz do pani przyjdę.
          - Dobrze. - Zapisała swój 
        adres zastanawiając się, co 
        major sobie pomyśli, kiedy 
        zobaczy jej mieszkanie.
          - A jeśli pana zobaczą?
          - Ma to jakieś znaczenie?
          - Mogą mnie pytać, kim pan jest.
          - W takim razie lepiej niech 
        pani nie mówi prawdy.
          Uśmiechnęła się.
          - Powiem, że jest pan moim 
        kochankiem.
          Spojrzał w bok.
          - Niech i tak będzie.
          - Lepiej niech pan odegra małą 
        scenkę - mówiła to całkiem 
        poważnie. - Musi pan przynieść 
        naręcza kwiatów i kilka 
        bombonierek.
          - Nie wiem...
          - Czyżby Anglicy nie dawali 
        swoim kochankom kwiatów i 
        bombonierek?
          Nie unikał jej wzroku. Zauważyła, 
        że ma szare oczy.






          - Nie wiem - powiedział 
        bezbarwnie - nigdy nie miałem 
        kochanki. 
          Elene pomyślała sobie: oto 
        udzielają mi nagany.
          - W takim razie musi się pan 
        dużo nauczyć - stwierdziła.
          - Z pewnością. Ma pani ochotę 
        jeszcze się napić?
          Teraz mnie odprawiono, 
        pomyślała. Tego trochę za dużo, 
        majorze Vandam: jest pan 
        przekonany o swojej nieomylności 
        i zawsze chce pan być górą; 
        prawdziwy mistrz z pana. 
        Mogłabym się panem zająć, nakłuć 
        pańską próżność, sprawić trochę 
        bólu.
          - Nie, dziękuję - powiedziała 
        - muszę już iść.
          Podniósł się.
          - Będę oczekiwał na wiadomości 
        od pani.
          Podała mu dłoń i odeszła. Była 
        niemal pewna, że na nią nie 
        patrzy.
        
          Vandam przebrał się w cywilne 
        ubranie specjalnie na przyjęcie 
        w Unii Angielsko_$egipskiej. 
        Gdyby żyła jego żona, nigdy by 
        tam nie poszedł: twierdziła, że 
        jest to dla "plebsu". Poprawiał 
        ją wtedy nie chcąc, by uważano 
        ją za bogatą snobkę. Mówiła na 
        to, że jest bogatą snobką, i 
        lepiej by było, żeby przestał 
        się popisywać swoim klasycznym 
        wykształceniem.
          Kochał ją wtedy bardzo, i 
        teraz nadal ją kochał.
          Jej ojciec był dość bogatym 
        człowiekiem, który został 
        dyplomatą, gdyż nie miał nic 
        lepszego do roboty. Nie podobała 
        mu się perspektywa ślubu córki z 
        synem listonosza. Nie wzruszyła 
        go nawet informacja, że Vandam 
        chodził do szkoły prywatnej 
        (jako stypendysta), a potem 
        studiował na Uniwersytecie 
        Londyńskim i uważano go za 
        najbardziej obiecującego 
        wojskowego z całej grupy 
        młodszych oficerów. Ale córka 






        była nieprzejednana w tej 
        sprawie, jak i w każdej innej, i 
        w końcu ojciec łaskawie 
        zaakceptował kandydata. Ku 
        zaskoczeniu wszystkich, podczas 
        jedynego spotkania rodziców 
        ojcowie bardzo się polubili. 
        Niestety, matki zapałały do 
        siebie nienawiścią i już nie 
        było więcej rodzinnych spotkań.
          Vandam zbytnio się tym nie 
        przejmował; nie przeszkadzało mu 
        też to, że jego żona jest 
        wybuchowa, bezlitosna i ma 
        władcze usposobienie. Angela 
        była dostojna, wyniosła i 
        piękna. Stanowiła dla niego 
        wcielenie kobiecości i uważał 
        się za szczęściarza.
          Kontrast z Elene Fontana nie 
        mógł być bardziej uderzający.
          Dojechał do Unii na motocyklu. 
        Motocykl, typ B$s$a 350, okazał 
        się niezwykle przydatny w 
        Kairze. Używał go przez okrągły 
        rok, gdyż dobra pogoda 
        utrzymywała się przez większość 
        dni, i dzięki niemu 
        prześlizgiwał się przez korki 
        uliczne, które więziły samochody 
        i taksówki. Jazda szybką maszyną 
        przyprawiała go o miły 
        dreszczyk, przywoływała 
        wspomnienia z młodości, kiedy to 
        bardzo pragnął posiadać taki 
        motocykl, ale nie mógł sobie na 
        to pozwolić. Angeli to się nie 
        podobało - podobnie jak Unia, to 
        było dla plebsu - ale tym razem 
        Vandam postawił na swoim.
          Temperatura powietrza wyraźnie 
        spadła, kiedy parkował pod Unią. 
        Przechodząc koło domu klubowego 
        zajrzał przez okno i zobaczył 
        towarzystwo pochłonięte grą w 
        bilard. Oparł się pokusie i 
        przeszedł w głąb ogrodu na 
        trawnik.
          Przyjął szklankę z cypryjską 
        sherry i wmieszał się w 
        towarzystwo witając się 
        skinieniem głowy, uśmiechając, 
        wymieniając uprzejmości z 
        ludźmi, których znał. Dla 
        niepijących gości muzułmańskich 






        roznoszono herbatę, ale  
        niewielu z nich przyszło. Vandam  
        skosztował sherry i zastanawiał 
        się, czy dałoby się nauczyć 
        barmana przyrządzania martini.
          Popatrzył dalej ponad 
        trawnikiem w kierunku Klubu 
        Oficerów Egipskich i pomyślał, 
        że dużo by dał za to, aby 
        posłuchać tam rozmów. Ktoś 
        wymówił jego nazwisko, odwrócił 
        się i zobaczył lekarkę. Musiał 
        się chwilę zastanowić, zanim 
        przypomniał sobie jej nazwisko.
          - O, doktor Abuthnot, dzień 
        dobry pani.
          - Nie musimy być tacy 
        oficjalni - powiedziała. - Mam 
        na imię Joan.
          - William. Czy jest tutaj twój 
        mąż?
          - Nie jestem mężatką.
          - Przepraszam. - Zobaczył ją 
        od razu w innym świetle. Była 
        samotna, a on był wdowcem i 
        ostatnio widziano ich 
        rozmawiających aż trzy razy w 
        ciągu jednego tygodnia: 
        prawdopodobnie kolonia brytyjska 
        w Kairze już ich ze sobą 
        zaręczyła.
          - Jesteś chirurgiem? - spytał.
          Uśmiechnęła się.
          - Dzisiaj tylko zszywam i 
        łatam ludzi... ale przed wojną, 
        o tak, byłam chirurgiem.
          - Jak ci się to udało? 
        Kobiecie niełatwo.
          - Szłam po trupach. - Wciąż 
        się uśmiechała, ale wyczuł w jej 
        tonie ślad dawnych upokorzeń.
          - Ty też, jak słyszę, jesteś 
        trochę niekonwencjonalny.
          Vandam uważał się za bardzo 
        konwencjonalnego.
          - W jakim sensie? - spytał ze 
        zdziwieniem.
          - Sam wychowujesz dziecko.
          - Nie mam wyboru. Nawet gdybym 
        chciał go wysłać z powrotem do 
        Anglii, to nie byłbym w stanie: 
        wydają zezwolenia tylko kalekom 
        i generałom.
          - Ale ty nie chciałeś?
          - Nie.






          - O tym właśnie mówię.
          - Jest moim synem - 
        powiedział. - Nie chcę, żeby 
        ktokolwiek inny go wychowywał, i 
        on też nie chce.
          - Rozumiem. Chodzi mi tylko o 
        to, że niektórzy ojcowie 
        uznaliby to za... niemęskie.
          Spojrzał na nią ze zdziwieniem 
        i ku jego zaskoczeniu speszyła 
        się.
          - Może masz rację. Nigdy tak o 
        tym nie myślałem - zastanowił 
        się.
          - Bardzo mi przykro, że jestem 
        taka ciekawska. Jeszcze drinka? 
          Vandam zajrzał do swojej 
        szklanki.
          - Wydaje mi się, że muszę 
        wejść do środka i poszukać 
        czegoś mocniejszego.
          - Życzę powodzenia.
          Uśmiechnęła się i poszła w 
        drugą stronę.
          Vandam przeszedł przez trawnik 
        do klubu. Była atrakcyjną 
        kobietą, odważną i inteligentną, 
        i wyraźnie dała mu do 
        zrozumienia, że chce go poznać 
        bliżej. Pomyślał: Czemu, u 
        diabła, jest mi obojętna? 
        Wszyscy tutaj myślą, że jesteśmy 
        dobraną parą - i mają rację.
          Wszedł do środka i odezwał się 
        do barmana:
          - Dżin. Lód. Jedna oliwka. I 
        kilka kropel wytrawnego vermutu.
          Otrzymał martini, które wyszło 
        całkiem dobrze, więc wypił 
        jeszcze dwa. Przypomniała mu się 
        znowu ta kobieta, Elene. W 
        Kairze były tysiące podobnych do 
        niej - Greczynek, Żydówek, 
        Syryjek i Palestynek, a także 
        Egipcjanek. Tańczyły tak długo, 
        dopóki nie wpadły w oko jakiemuś 
        bogatemu rozpustnikowi. 
        Większość z nich prawdopodobnie 
        spędzała czas na marzeniach o 
        zamążpójściu i wylądowaniu w 
        jakiejś dużej rezydencji w 
        Aleksandrii, Paryżu lub Surrey, 
        a udziałem ich miało być tylko 
        rozczarowanie.
          Wszystkie miały delikatne 






        brązowe twarze, kocie ciała o 
        szczupłych nogach i sterczących 
        piersiach, ale Vandam ośmielał 
        się myśleć, że Elene wyróżniała 
        się z tego tłumu. Jej uśmiech 
        był zniewalający. Ten pomysł, 
        żeby pojechać do Palestyny i 
        pracować na farmie, rozśmieszył 
        go w pierwszej chwili; ale 
        próbowała, a kiedy się nie 
        udało, zgodziła się pracować dla 
        Vandama. Z drugiej strony 
        sprzedawanie plotek zasłyszanych 
        na ulicy to łatwo zarobiony 
        pieniądz, niemal jak pieniądz 
        utrzymanki. Na pewno była taka 
        sama jak wszystkie te tancerki: 
        takie kobiety też Vandama nie 
        interesowały.
          Drinki dawały o sobie znać i 
        nie był pewien, czy zachowa się 
        wystarczająco uprzejmie wobec 
        dam, kiedy wejdą do środka, więc 
        wolał zapłacić rachunek i wyjść.
          Pojechał do Kwatery Głównej, 
        żeby zdobyć najświeższe 
        wiadomości. Najwyraźniej dzień 
        zakończył się bez przesunięcia 
        frontu, ale po obu stronach było 
        dużo ofiar - i to raczej po 
        sronie brytyjskiej. Jakie to 
        demoralizujące, pomyślał Vandam: 
        Mamy bezpieczną bazę, dobre 
        dostawy, lepszą broń i więcej 
        żołnierzy; planujemy rozmyślnie 
        i walczymy roztropnie, a jakoś, 
        do cholery, nigdy niczego nie 
        wygrywamy. Poszedł do domu.
          Gaafar przygotował jagnię z 
        ryżem. Vandam napił się jeszcze 
        jednego drinka do obiadu. Billy 
        rozmawiał z nim w trakcie 
        jedzenia. Dzisiaj na geografii 
        przerabiali uprawę pszenicy w 
        Kanadzie. Vandam wolałby, żeby w 
        szkole uczyli chłopca czegoś o 
        kraju, w którym żył.
          Kiedy Billy poszedł do łóżka, 
        Vandam siedział sam w salonie, 
        palił papierosa i myślał o Joan 
        Abuthnot, Alexie Wolffie i 
        Erwinie Rommlu. Wszyscy oni mu 
        na różny sposób zagrażali. Gdy 
        na zewnątrz zapadła noc, poczuł 
        się tak, jakby cierpiał na 






        klaustrofobię. Napełnił 
        papierośnicę i wyszedł.
          Miasto było równie pełne życia 
        jak o każdej innej porze dnia. 
        Na ulicach roiło się od 
        żołnierzy, czasami bardzo 
        pijanych. Ci twardzi mężczyźni 
        poznali już smak bitwy na 
        pustyni, piach i upał, naloty i 
        strzelania dały im się we znaki, 
        a "gorsi" nie zawsze traktowali 
        ich przyjaźnie. Kiedy sprzedawca 
        za mało wydał, właściciel 
        restauracji naciągnął rachunek 
        albo też barman nie chciał 
        obsłużyć pijanych, żołnierzom 
        stawali przed oczyma koledzy 
        rozerwani na kawałki przez bomby 
        w obronie Egiptu, wywoływali 
        więc bójki, tłukli szyby i 
        demolowali wnętrze. Vandam 
        rozumiał, dlaczego Egipcjanie 
        nie okazywali wdzięczności - nie 
        obchodziło ich to za bardzo, kto 
        ich uściskał: Brytyczycy czy 
        Niemcy - ale i nie współczuł 
        zbytnio właścicielom sklepów w 
        Kairze, którzy zbijali fortuny 
        na wojnie.
          Szedł wolno z papierosem w 
        ręce i rozkoszował się zimnym 
        nocnym powietrzem, zaglądał do 
        małych sklepików, które nie 
        miały frontowych drzwi, odmówił 
        kupna bawełnianej koszuli 
        pasowanej na poczekaniu i 
        skórzanej damskiej torebki, a 
        także starego czasopisma o 
        nazwie "Ponętne Panienki". 
        Rozbawił go uliczny handlarz, 
        który w lewej kieszeni kurtki 
        trzymał świńskie obrazki, a w 
        prawej krucyfiksy. Widział, jak 
        grupa żołnierzy pokłada się ze 
        śmiechu na widok dwójki 
        egipskich policjantów, którzy 
        patrolowali ulice trzymając się 
        za ręce.
          Wszedł do baru. Poza 
        angielskim klubem należało 
        unikać dżinu, zamówił więc 
        zibib, anyżkowy napój, który 
        mętniał zmieszany z wodą. O 
        dziesiątej zamykano bar za 
        obopólną zgodą rządu 






        muzułmańskiej partii Wafd i 
        śmiertelnie poważnego komendanta 
        żandarmerii. Vandam wyszedł 
        zdrowo podchmielony.
          Skierował się do Starego 
        Miasta. Minął znak mówiący 
        "wszystko dla żołnierzy" i 
        wszedł do Birki. W wąskich 
        uliczkach i alejkach kobiety 
        siedziały na schodach, wychylały 
        się z okien, paliły papierosy i 
        czekały na klientów, umilając 
        sobie czas rozmowami z wojskową 
        żandarmerią. Niektóre zaczepiały 
        Vandama, oferując swe ciała po 
        angielsku, francusku i włosku. 
        Skręcił w mały zaułek, przeciął 
        opuszczone podwórko i wszedł w 
        otwartą bramę, nad którą nie 
        widniał żaden napis.
          Wspiął się po schodach i 
        zapukał do drzwi na pierwszym 
        piętrze. Otworzyła je Egipcjanka 
        w średnim wieku. Zapłacił pięć 
        funtów i wszedł.
          Znalazł się w dużym, 
        przytulnie oświetlonym pokoju z 
        wytartymi meblami pamiętającymi 
        lepsze czasy, usiadł na poduszce 
        i rozpiął górny guzik koszuli. 
        Młoda kobieta w szarawarach 
        podała mu nargile. Zaciągnął się 
        kilka razy haszyszem. Wkrótce 
        ogarnęło go przyjemne uczucie 
        bezwładu. Przechylił się do 
        tyłu, oparł na łokciach i 
        rozejrzał po pokoju. W półmroku 
        zauważył jeszcze czterech innych 
        mężczyzn. Dwaj z nich, bogaci 
        arabscy baszowie, siedzieli 
        razem na kanapie i rozmawiali 
        przyciszonymi głosami. Trzeci, 
        chyba zupełnie uśpiony 
        haszyszem, wyglądał na Anglika 
        i chyba nawet oficera, jak 
        Vandam. Czwarty siedział w rogu 
        i rozmawiał z jedną z dziewcząt. 
        Z dochodzących urywków rozmowy 
        Vandam domyślił się, że 
        mężczyzna chce zabrać dziewczynę 
        do domu i ustalają cenę. 
        Mężczyzna wydawał mu się znajomy i 
        lekko  pijany i pod wpływem 
        narkotyku nie potrafił sobie 
        przypomnieć, kto to jest.






          Jedna z dziewcząt podeszła do 
        Vandama i wzięła go za rękę. 
        Zaprowadziła go do alkowy i 
        zaciągnęła zasłony. Zdjęła 
        staniczek. Zobaczył małe brązowe 
        piersi. Vandam pogłaskał ją po 
        policzku. W świetle świecy jej 
        twarz zmieniała się 
        nieustannie, raz była stara, raz 
        młoda, to drapieżna, to 
        kochająca. W pewnej chwili 
        wyglądała jak Joan Abuthnot. Ale 
        w końcowym uniesieniu, kiedy ją 
        posiadł, wyglądała jak Elene.
        
          5
        
          Alex Wolff ubrany w galabiję i 
        fez stał trzydzieści metrów od 
        bramy Kwatery Głównej - 
        brytyjskiego dowództwa - 
        sprzedając papierowe wachlarze, 
        które łamały się po dwóch 
        minutach użycia.
          Przepisy ostatnio złagodzono. 
        Nie widział kontroli dokumentów 
        od tygodnia. Ten cały Vandam nie 
        może naciskać bez końca.
          Wolff poszedł pod Kwaterę, jak 
        tylko poczuł się nieco pewniej. 
        Samo przedostanie się do Kairu 
        było sukcesem; jeżeli jednak nie 
        wykorzysta sytuacji, by zdobyć - 
        i to szybko - informację, której 
        domagał się Rommel, jego misja 
        zakończy się fiaskiem. 
        Przypomniał sobie krótką rozmowę 
        z Rommlem w Gialo. Lis Pustyni 
        wcale nie wyglądał lisio. Taki 
        mały, niestrudzony człowiek o 
        twarzy agresywnego chłopa: duży 
        nos, usta w podkowę, podbródek 
        z wgłębieniem pośrodku, 
        poszarpana blizna na lewym 
        policzku, włosy obcięte tak 
        krótko, że ani jeden nie 
        wystawał spod obrzeża czapki. 
        Powiedział tylko: "Stan liczebny 
        oddziałów, nazwy dywizji, tych 
        walczących i tych w rezerwie, 
        wyszkolenie. Liczba czołgów, 
        tych w akcji i w rezerwie, stan 
        techniczny. zapasy amunicji, 
        żywności i paliwa. Usposobienie 
        i poglądy dowodzących oficerów. 






        Zamiary strategiczne i 
        taktyczne. Mówią, że jesteś 
        dobry Wolff. Twoja w tym głowa, 
        żeby tego dowieść."
          Łatwiej było to powiedzieć niż 
        zrobić.
          Pewną liczbę informacji Wolff 
        mógł zebrać włócząc się po 
        mieście. Wyszukiwał żołnierzy na 
        urlopach i przysłuchując się 
        rozmowom zgadywał, gdzie były 
        ich oddziały i kiedy mieli do 
        nich powrócić. Czasami jakiś 
        sierżant mówił, ilu było 
        zabitych i rannych, albo 
        opisywał straty powodowane przez 
        88_milimetrowe działa - 
        zaprojektowane jako broń 
        przeciwlotnicza - które Niemcy 
        umieszczali na czołgach. 
        zasłyszał, jak mechanik wojskowy 
        narzeka, że trzydzieści dziewięć 
        z pięćdziesięciu nowych czołgów 
        przysłanych poprzedniego dnia 
        wymaga poważnej naprawy przed 
        wysyłką do akcji. Taka 
        informacja już się liczyła i 
        można ją było wysłać do Berlina, 
        gdzie analitycy wywiadu 
        poskładają wszystkie informacje, 
        żeby zbudować z nich szerszy 
        obraz. Nie tego jednak chciał 
        Rommel.
          Gdzieś w budynku Kwatery 
        Głównej znajdowały się notatki 
        służbowe w rodzaju: "Po 
        odpoczynku i stosownych 
        naprawach Dywizja A, w sile 100 
        czołgów z pełnymi zapasami, 
        opuści jutro Kair, by połączyć 
        się z dywizją B w Oazie C, w 
        przygotowaniu kontrataku na 
        zachód od D najbliższej soboty o 
        świcie".
          Takich notatek potrzebował 
        Wolff.
          Dlatego właśnie sprzedawał 
        wachlarze przed Kwaterą Główną. 
        Brytyjczycy zajęli na swoje 
        główne kwatery kilka dużych 
        domów - należących w większości 
        do baszów - na przedmieściach 
        Garden City. (Wolff dziękował w 
        duchu, że Villa les Oliviers 
        uniknęła konfiskaty.) Budynki 






        dowództwa otoczone zostały 
        drutem kolczastym. Ludzi w 
        mundurach przepuszczano szybko 
        przez bramę, ale cywilów 
        zatrzymywano i długo 
        przepytywano, gdy tymczasem 
        wartownicy telefonicznie 
        potwierdzali dokumenty.
          Inne kwatery główne znajdowały 
        się w paru jeszcze budynkach w 
        różnych punktach miasta - hotel 
        Semiramis mieścił na przykład 
        sztab Oddziałów Brytyjskich w 
        Egipcie - ale tu była Kwatera 
        Główna na Środkowy Wschód, czyli 
        władza najwyższa. Wolff spędził 
        dużo czasu w szkole wywiadu 
        Abwehry, ucząc się rozpoznawać 
        mundury, odznaki wyróżniające 
        oddziały i twarze setek wyższych 
        oficerów brytyjskich. Ostatnio 
        przez kilka ranków obserwował 
        nadjeżdżające duże samochody 
        służbowe i rozpoznawał za 
        szybami pułkowników, generałów, 
        admirałów, dowódców szwadronów i 
        głównego dowódcę, samego sir 
        Claude'a Auchinlecka. Wszyscy 
        wyglądali jakoś dziwnie, lecz w 
        pewnym momencie zorientował się, 
        że zdjęcia, które wbiły mu się w 
        pamięć, były czarno_białe, a 
        teraz oglądał ludzi w naturze.
          Dowódcy jeździli samochodami, 
        ale ich adiutanci chodzili 
        pieszo. Każdego ranka 
        kapitanowie i majorzy pojawiali 
        się z małymi teczkami w rękach. 
        Około południa - Wolff 
        przypuszczał, że po rannej 
        odprawie - niektórzy wychodzili 
        znowu niosąc teczki.
          Codziennie Wolff śledził 
        jednego z adiutantów.
          Większość z nich pracowała w 
        Kwaterze Głównej i ich tajne 
        dokumenty zamykano w biurze pod 
        koniec dnia. Ale tych kilku, 
        którzy przychodzili do Kwatery 
        Głównej na poranną odprawę, 
        miało biura w innych częściach 
        miasta; dlatego też musieli 
        nosić dokumenty między jednym 
        biurem a drugim. Jeden z nich 
        chodził do hotelu Semiramis. 






        Dwóch do baraków w Nasr_el_$nil. 
        Czwarty zaś znikał w nie 
        oznakowanym budynku przy Shari 
        Suleiman Pasha.
          Wolff chciał się dostać do 
        tych teczek.
          Dzisiaj postanowił zrobić 
        generalną próbę.
          Czekając w upale lejącym się z 
        nieba na nadejście dwóch 
        oficerów, przypomniał sobie 
        ubiegłą noc i uśmieszek pojawił 
        mu się pod świeżo zapuszczonym 
        wąsem. Obiecał Soni, że znajdzie 
        jej drugą Fawzi. Zeszłej nocy 
        poszedł do Birki i wybrał 
        dziewczynę w domu Madame Fahmy. 
        Nie była to Fawzi - tamta była 
        prawdziwą entuzjastką - ale na 
        razie musiała wystarczyć. 
        Zabawiali się z nią na zmianę, 
        potem razem, a na końcu 
        odgrywali dziwaczne, 
        podniecające gierki Soni... To 
        była długa noc.
          Kiedy adiutanci wyszli, Wolff 
        poszedł za parą udającą się do 
        baraków.
          Minutę później z kafejki 
        wynurzył się Abdullah i zrównał 
        się z nim.
          - Ci dwaj? - spytał.
          - Ci dwaj.
          Abdullah był tłuściochem z 
        metalowym zębem. Zgromadził 
        jedną z największych fortun w 
        Kairze, ale, przeciwnie do 
        większości bogatych Arabów, nie 
        małpował Europejczyków. Nosił 
        sandały, brudną galabiję i fez. 
        Tłuste włosy wiły mu się w 
        lokach wokół uszu i miał brud za 
        paznokciami. Jego bogactwo nie 
        pochodziło z roli, jak baszów, 
        ani z handlu, jak Greków. Brało 
        się z rozboju.
          Abdullah był złodziejem.
          Wolff lubił go. Taki chytry, 
        podstępny, okrutny, hojny, i 
        zawsze uśmiechnięty: dla Wolffa 
        stanowił uosobienie odwiecznych 
        ułomności i cnót Środkowego 
        Wschodu. Od trzydziestu lat 
        armia jego dzieci, wnuków, 
        kuzynów, kuzynek i dalszych 






        pociotków ograbiała domy i 
        kieszenie mieszkańców Kairu. 
        Jego macki sięgały wszędzie: 
        sprzedawał hurtem haszysz, miał 
        wpływ na polityków i wykupił 
        połowę domów w Birce, także dom 
        Madame Fahmy. Mieszkał z 
        czterema żonami w dużym 
        rozsypującym się domu w Starym 
        Mieście.
          Szli za dwoma oficerami do 
        nowoczesnego centrum.
          - Chcesz jedną teczkę, czy 
        dwie? - spytał Abdullah.
          Wolff zastanawiał się. Jedną 
        można było wziąć za zwykłą 
        kradzież: dwie wyglądały 
        podejrzanie.
          - Jedną - powiedział.
          - Którą?
          - To nie ma znaczenia.
          Wolff rozważał, czy ma udać 
        się do Abdullaha po pomoc, kiedy 
        odkrył, że Villa les Oliviers 
        przestała być bezpieczna. 
        Zdecydował jednak tego nie robić. 
        Abdullah z pewnością ukryłby 
        gdzieś Wolffa - może nawet w 
        burdelu - na dłuższy czas. Ale 
        ledwie by mu zapewnił 
        schronienie, zacząłby 
        pertraktować z Brytyjczykami, 
        żeby go sprzedać. Abdullah 
        dzielił świat na pół: swoją 
        rodzinę i całą resztę. 
        Całkowicie ufał rodzinie i 
        postępował wobec niej lojalnie; 
        pozostałych oszukiwał i 
        spodziewał się tego samego wobec 
        siebie. Wszystkim interesom 
        towarzyszyły wzajemne 
        podejrzenia. Wolff przekonał 
        się, że wszystko udaje się w ten 
        sposób nad podziw dobrze.
          Znaleźli się na ruchliwym 
        zakręcie. Dwaj oficerowie 
        przeszli przez ulicę omijając 
        samochody. Wolff już miał zamiar 
        zrobić to samo, ale Abdullah 
        chwycił go za ramię i zatrzymał.
          - Zrobimy to tutaj - 
        powiedział.
          Wolff rozejrzał się lustrując 
        budynki, chodnik, skrzyżowanie i 
        handlarzy ulicznych. Uśmiechnął 






        się lekko i przytaknął.
          - Wymarzone miejsce.
        
          Zrobili to następnego dnia.
          Abdullah rzeczywiście wybrał 
        idealne miejsce na skok. W tym 
        punkcie boczna ulica krzyżowała 
        się z główną. Na rogu rozłożyła 
        ogródek uliczny kawiarnia, 
        zabierając połowę chodnika. Na 
        zewnątrz kawiarni, od strony 
        ulicy głównej, ustawiono 
        przystanek autobusowy. Pomysł 
        formowania kolejki do autobusu 
        nigdy nie przypadł Egipcjanom do 
        gustu pomimo sześćdziesięciu lat 
        brytyjskich rządów; czekający na 
        autobus spacerowali więc po 
        chodniku, jeszcze bardziej 
        powiększając tłum. Na bocznej 
        uliczce nie panował taki tłok, 
        choć i tu rozstawiono stoły, ale 
        nie było przystanku. Abdullah 
        zauważył tę małą niedogodność, 
        ale poradził sobie, wyznaczając 
        dwóch akrobatów do występów w 
        tym miejscu.
          Wolff usadowił się przy 
        narożnym stoliku, skąd widział 
        zarówno główną, jak i boczną 
        ulicę, i zastanawiał się, co się 
        może nie udać.
          Może oficerowie nie wrócą 
        dzisiaj do baraków.
          Może pójdą inną drogą.
          Może nie wezmą ze sobą teczek.
          Może policja zjawi się za szybko 
        i wszystkich zaaresztuje.
          Może oficerowie pochwycą 
        chłopca i wezmą go na spytki.
          Może oficerowie pochwycą 
        Wolffa i wezmą go na spytki.
          Może Abdullah dojdzie do 
        wniosku, że bez większego trudu 
        zarobi pieniądze, kontaktując 
        się z majorem Vandamem i 
        donosząc mu, iż dzisiaj o 
        dwunastej w południe w "Caf~e 
        Nasif" będzie mógł zaaresztować 
        Alexa Wolffa.
          Wolff bał się więzień. Mało bał 
        się, był przerażony. Na samą 
        myśl oblewał go zimny pot nawet 
        w upalny dzień. Mógł się obejść 
        bez dobrego jedzenia, wina i 






        dziewczynek, jeżeli tylko miał 
        na pocieszenie rozległe dzikie 
        obszary pustyni; mógł się 
        obejść bez pustynnej wolności i 
        zamieszkać w zatłoczonym 
        mieście, jeżeli tylko wolno mu 
        było używać luksusów miasta; ale 
        nie mógł utracić obu. Nigdy o 
        tym nikomu nie powiedział, że 
        prześladuje go taki senny 
        koszmar. Myśl o zamknięciu w 
        małej, ponurej celi, razem z 
        łajdakami (i to w dodatku 
        mężczyznami), o podłym jedzeniu, 
        o tym, że nigfy już nie zobaczy 
        błękitu nieba, nie kończącego 
        się Nilu i bezkresnych równin... 
        napełniała go przerażeniem nawet 
        na samo wspomnienie. Otrząsnął 
        się ze złych myśli. Nic 
        podobnego się nie stanie.
          O jedenastej czterdzieści pięć 
        duża, zwalista postać Abdullaha 
        przetoczyła się przed kawiarnią. 
        Jego wyraz twarzy nie zdradzał 
        nic, ale małe czarne oczka 
        uważnie lustrowały okolicę. 
        Przeszedł przez ulicę i zniknął 
        z oczu.
          Pięć po dwunastej Wolff 
        spostrzegł w pewnej odległości 
        dwie wojskowe czapki na masie 
        głów.
          Usiadł na brzegu krzesła.
          Oficerowie zbliżali się. 
        Nieśli teczki.
          Po drugiej stronie ulicy w 
        zaparkowanym samochodzie ktoś 
        naciskał na pedał gazu.
          Autobus podjechał do 
        przystanku i Wolff pomyślał: 
        tego Abdullah nie mógł 
        zaaranżować, to szczęście, to 
        premia.
          Oficerowie znajdowali się pięć 
        metrów od Wolffa.
          Samochód, który parkował po 
        drugiej stronie ulicy, nagle 
        ruszył. Był to duży czarny 
        packard o mocnym silniku i 
        dobrych amerykańskich resorach. 
        Jechał przez ulicę jak 
        nacierający słoń, motor wył na 
        niskim biegu, a kierowca nie 
        bacząc na ruch panujący na 






        głównej ulicy skręcił prosto w 
        przecznicę, naciskając cały czas 
        na klakson. Na rogu, dosłownie 
        kilka kroków od miejsca, gdzie 
        siedział Wolff, wpakował się 
        prosto w maskę starej taksówki.
          Dwaj oficerowie przystanęli 
        obok stolika Wolffa, obserwując 
        zderzenie.
          Kierowca taksówki, młody Arab 
        w zachodniej koszuli i fezie, 
        wyskoczył ze swojego fiata.
          Młody Grek w wełnianym 
        garniturze wysiadł z packarda.
          Arab nazwał Greka świńskim 
        ryjem.
          Grek wyzwał Araba od tylnych 
        części zaropiałego wielbłąda. 
        Arab trzasnął Greka w twarz, a 
        Grek rozkwasił Arabowi nos.
          Ludzie wysiadający z autobusu 
        i ci, co chcieli do niego wejść, 
        podeszli bliżej.
          Za rogiem akrobata, który stał 
        na głowie kolegi, chciał 
        zobaczyć wypadek i stracił 
        równowagę, przewracając się na 
        widzów.
          Chłopiec przebiegł koło 
        stolika Wolffa. Wolff poderwał 
        się, wskazał na niego i zaczął 
        krzyczeć na głos:
          - Trzymać go, to złodziej!
          Chłopak uciekał co sił. Wolff 
        popędził za nim, a czwórka ludzi 
        siedzących przy sąsiednim 
        stoliku poderwała się, żeby 
        schwycić malca. Ten przebiegł 
        między oficerami, którzy 
        przyglądali się walce na jezdni. 
        Wolff wraz z ludźmi biegnącymi 
        mu z pomocą wpadli na oficerów i 
        przewrócili ich na ziemię. Kilka 
        osób zaczęło krzyczeć: "Trzymaj 
        złodzieja!", choć większość nie 
        wiedziała, kto jest tym 
        złodziejem. Świeżo przybyli 
        widocznie zrozumieli, że to 
        któryś z kierowców. Tłum z 
        przystanku, widownia wokół 
        akrobatów i większość ludzi z 
        kawiarni napierała to na 
        jednego, to na drugiego kierowcę 
        - Arabowie zakładali, że Grek 
        jest winien, a reszta, że Arab. 






        Kilku mężczyzn z kijami - niemal 
        wszyscy nosili kije - zaczęło 
        nacierać na tłum okładając 
        walczących po głowach i próbując 
        bezskutecznie ich rozłączyć. 
        Ktoś chwycił krzesło z kawiarni 
        i rzucił w tłum. Na szczęście 
        nie trafił nikogo i krzesło 
        rozbiło szybę w packardzie. Na 
        to kelnerzy, kucharze i 
        właściciel kawiarni wybiegli i 
        zaatakowali gości siedzących 
        przy stolikach. Wszyscy 
        krzyczeli na siebie w pięciu 
        językach. Przejeżdżający ludzie 
        zatrzymywali samochody, żeby 
        popatrzeć na bijatykę, i zrobił 
        się potworny korek. Samochody 
        trąbiły. Pies zerwał się ze 
        smyczy i doprowadzony do szału 
        zaczął gryźć ludzi po nogach. 
        Autobus stał pusty. Tłum 
        bijących się rósł z minuty na 
        minutę. Kierowcy, którzy 
        zatrzymali samochody, by 
        obserwować zajście, teraz 
        żałowali, bo kiedy ich auta 
        znalazły się w centrum walki, 
        nie mogli odjechać (ponieważ 
        inni też się zatrzymali) i 
        musieli zamknąć drzwi i 
        podkręcić okna, a tymczasem 
        mężczyźni, kobiety i dzieci, 
        Arabowie i Grecy, Syryjczycy i 
        Żydzi, Australijczycy i Szkoci 
        powskakiwali na dachy samochodów 
        i walczyli na bagażnikach, 
        spadali na błotniki i znaczyli 
        krwią maski pojazdów. Ktoś 
        wleciał przez szybę do krawca 
        sąsiadującego z kawiarnią, a 
        przerażona koza wpadła do sklepu 
        z pamiątkami, który sąsiadował z 
        kawiarnią z drugiej strony, i 
        zaczęła przewracać stoliki 
        zastawione porcelaną, fajansem i 
        szkłem. Nawet pawian skądś się 
        znalazł - jechał chyba na kozie 
        w ulicznej trupie cyrkowej - i 
        ochoczo popędził nad głowami 
        zbiegowiska w kierunku 
        Aleksandrii. Koń zerwał się z 
        uprzęży i pogalopował między 
        samochodami wzdłuż ulicy. Z okna 
        nad kawiarnią jakaś kobieta 






        wylała wiadro pomyj prosto na 
        tłum. Nikt tego nie zauważył.
          W końcu nadjechała policja.
          Kiedy ludzie usłyszeli 
        gwizdki, nagle przepychanki, 
        razy i przekleństwa, które 
        wywoływały dodatkowe starcia, 
        przestały się liczyć. Wszyscy w 
        popłochu rzucili się do 
        ucieczki, żeby zdążyć, zanim 
        zaczną aresztować. Tłum w 
        mgnieniu oka się rozpierzchł. 
        Wolff, który padł jako jeden z 
        pierwszych, podniósł się i 
        przeszedł na drugą stronę ulicy, 
        żeby obserwować epilog awantury. 
        Zanim zakuto w kajdanki sześciu 
        ludzi, wszystko się skończyło i 
        nikt już się nie bił, jedynie 
        staruszka w czerni i jednonogi 
        żebrak próbowali zepchnąć się 
        nawzajem do rynsztoku. 
        Właściciel kawiarni, krawiec i 
        sklepikarz załamywali ręce 
        przeklinając policję, że nie 
        przyjechała wcześniej. Tymczasem 
        w myśli już podwajali i 
        potrajali straty, jakie 
        zamierzali podać do 
        odszkodowania.
          Kierowca autobusu złamał rękę, 
        ale wszystkie inne rany 
        stanowiły ledwie zadrapania i 
        siniaki.
          Odnotowano tylko jedną śmierć: 
        pies pogryzł kozę i trzeba ją 
        było dobić.
          Kiedy policja próbowała usunąć 
        dwa rozbite samochody, odkryto, 
        że podczas kotłowaniny jakieś 
        łobuzy podważyły je od tyłu i 
        zdjęły opony.
          Zniknęły także wszystkie bez 
        wyjątku żarówki w autobusie.
          I jedna teczka należąca do 
        Armii Brytyjskiej.
        
          Alex Wolff - zadowolony z 
        siebie - szybkim krokiem 
        przemierzał  uliczki Starego 
        Kairu. Jeszcze tydzień temu 
        wydawało się, że nie ma szans na 
        przechwycenie tajemnic Kwatery 
        Głównej. Teraz czuł, że wykonał 
        zadanie. Miał świetny pomysł, 






        każąc Abdullahowi zaaranżować 
        bójkę uliczną.
          Zastanawiał się, co znajdzie w 
        teczce.
          Dom Abdullaha wyglądał tak jak 
        inne spiętrzone jeden przy 
        drugim slumsy. Małe pokraczne 
        okienka z rzadka pstrzyły 
        spękaną i sypiącą się fasadę. 
        Wchodziło się przez niską arkadę 
        bez drzwi, która wiodła do 
        mrocznej sieni. Wolff pochylił 
        się w łuku, minął sień i wspiął 
        się po spiralnych kamiennych 
        schodach. Na górze przecisnął 
        się przez kotary i wszedł do 
        salonu Abdullaha.
          Pokój przypominał jego 
        właściciela - był brudny, bogaty 
        i wygodny. Wokół kosztownych sof 
        i inkrustowanych stolików 
        goniło się troje dzieci i pies. 
        W alkowie koło okna stara 
        kobieta tkała dywan. Inna 
        kobieta wycofała się z pokoju z 
        chwilą wejścia Wolffa - nie 
        przestrzegano tu tak ściśle 
        muzułmańskiego rozdziału płci, 
        jak w domu jego dzieciństwa. Na 
        środku podłogi siedział po 
        turecku na wyszywanej poduszce 
        Abdullah, z niemowlęciem na 
        podołku. Na widok Wolffa szeroko 
        się uśmiechnął.
          - Odnieśliśmy wielki sukces, 
        przyjacielu!
          Wolff usiadł naprzeciw niego 
        na podłodze.
          - To było wspaniałe - 
        powiedział. - Jesteś cudotwórcą.
          - Istne rozruchy! A ten 
        autobus, co przyjechał w samą 
        porę... i uciekający pawian...
          Wolff przyjrzał się, co robi 
        Abdullah. Miał on przed sobą na 
        podłodze stos portfeli, torebek, 
        portmonetek i zegarków. W 
        trakcie rozmowy z Wolffem wziął 
        do ręki ozdobnie tłoczony 
        skórzany portfel. Wyjął z niego 
        plik egispkich banknotów, kilka 
        znaczków pocztowych i złoty 
        ołóweczek - wszystko to upchnął 
        gdzieś pod swoją szatę. Potem 
        odłożył portfel, sięgnął po 






        jakąś torbę i zaczął ją 
        przeszukiwać.
          Wolff zrozumiał, skąd się 
        wzięły te rzeczy.
          - Ty stary łotrze! - 
        powiedział. - Wysłałeś swoich 
        chłopców w tłum na kradzież.
          Abdullah uśmiechnął się, 
        pokazując metalowy ząb.
          - Zadać sobie tyle trudu po 
        to, żeby ukraść jedną głupią 
        teczkę...
          - Ale macie tę teczkę?
          - Oczywiście.
          Wolff odetchnął. Abdullah nie 
        wykonał najmniejszego ruchu, 
        żeby mu ją wręczyć. Wolff 
        spytał:
          - Więc dlaczego mi jej nie 
        dajesz?
          - Zaraz - odparł Abdullah. Ale 
        wciąż się nie ruszał. Po chwili 
        dodał:
          - Miałeś mi zapłacić drugie 
        pięćdziesiąt funtów przy 
        wręczeniu teczki.
          Wolff odliczył banknoty, które 
        znikły pod plugawą szatą. 
        Abdullah pochylił się do przodu, 
        jedną ręką przycisnął niemowlę 
        do piersi, a drugą sięgnął pod 
        poduszkę, na której siedział, i 
        wyjął stamtąd teczkę.
          Wolff wziął teczkę i przyjrzał 
        się jej bliżej. Miała wyłamany 
        zamek. Zezłościło go to: powinny 
        przecież istnieć jakieś granice 
        dwulicowości. Starał się mówić 
        spokojnie:
          - Zdążyłeś ją otworzyć!
          Abdullah wzruszył ramionami. 
        Powiedział:
          - Maaleesh. - Wygodne to 
        słówko znaczy zarazem "Przykro 
        mi" i "No to co?"
          Wolff westchnął. Za długo 
        siedział w Europie, zapomniał, 
        jak w jego ojczyźnie załatwia 
        się interesy.
          Uniósł wieko teczki. W środku 
        znalazł kilkanaście kartek 
        papieru, gęsto zapisanych po 
        angielsku na maszynie. Gdy 
        zaczynał czytać, ktoś postawił 
        koło niego filiżankę kawy. 






        Uniósł wzrok i ujrzał piękną 
        dziewczynkę.
          - Twoja córka? - zapytał 
        Abdullaha.
          Ten zaśmiał się.
          - Moja żona.
          Wolff raz jeszcze przyjrzał 
        się dziewczynie. Wyglądała mniej 
        więcej na czternaście lat. 
        Wrócił do papierów z teczki.
          Przeczytał pierwszy, potem z 
        rosnącym zniecierpliwieniem 
        przekartkował pozostałe.
          - Dobry Boże - szepnął, 
        odkładając papiery i zaczął się 
        śmiać.
          Wykradł komplet jadłospisów 
        wszystkich kantyn koszarowych na 
        miesiąc czerwiec.
        
          - Wydałem okólnik - powiedział 
        Vandam do pułkownika Bogge - 
        przypominający oficerom Sztabu 
        Generalnego, że tylko w 
        wyjątkowych wypadkach mogą 
        wynosić na miasto papiery 
        służbowe.
          Bogge siedział za swoim 
        ciężkim, rzeźbionym biurkiem i 
        chusteczką od nosa polerował 
        czerwoną piłkę krykietową.
          - Dobry pomysł - powiedział. - 
        Trzeba chłopców trzymać w 
        ryzach.
          Vandam kontynuował:
          - Jeden z moich informatorów, 
        nowa dziewczyna, o której panu 
        wspomniałem...
          - Ta kokotka?
          - Tak - Vandam powściągnął 
        odruchowo chęć oznajmienia 
        Bogge'owi, że "kokotka" to nie 
        jest właściwe określenie dla 
        Elene. - Słyszała plotkę, że 
        tamtą burdę zorganizował 
        Abdullah...
          - Co to za jeden?
          - To taki egipski Fagin, a 
        przy okazji nasz informator, 
        choć sprzedawanie mi wiadomości 
        to tylko jedno z wielu jego 
        zajęć.
          - Po co, wedle tej plotki, 
        zorganizowano burdę?
          - Dla kradzieży.






          - Aha - odparł z 
        powątpiewaniem  Bogge.
          - Skradzino mnóstwo rzeczy, 
        musimy wszakże brać pod uwagę 
        możliwość, że głównym celem 
        przedsięwzięcia  była teczka.
          - Znowu spisek! - powiedział 
        Bogge z wyrazem rozbawionego 
        sceptyzmu na twarzy. - Po cóż 
        jednak temu Abdullahowi 
        jadłospisy naszych kantyn, co? - 
        Zaśmiał się.
          - Nie mógł wiedzieć, co 
        zawiera teczka. Mógł po prostu 
        przypuszczać, że są w niej tajne 
        dokumenty.
          - Powtarzam moje pytanie - 
        rzekł Bogge z miną ojca, 
        cierpliwie wypytującego dziecko. 
        - Po co mu nasze tajne 
        dokumenty?
          - Może ktoś go wynajął.
          - Ale kto?
          - Alex Wolff.
          - Kto taki?
          - Nożownik z Asjut.
          - Ależ doprawdy, panie 
        majorze, myślałem, że nie 
        będziemy już wracać do tej 
        sprawy.
          Zadzwonił telefon i Bogge 
        sięgnął po słuchawkę. Vandam 
        skorzystał z okazji, żeby nieco 
        ochłonąć. Problem Bogge'a 
        myślał, polega przypuszczalnie 
        na tym, że brak mu wiary w swoje 
        siły i wiary w trafność własnych 
        słów, a w rezultacie, nie będąc 
        w stanie podejmować 
        autentycznych decyzji, bawi się 
        w licytacje zasług i sprytnie 
        zdobywa kolejne punkty przewagi 
        nad kolegami, żeby się umocnić w 
        złudnym przekonaniu, iż mimo 
        wszystko jest mądry. Oczywiście 
        Bogge nie ma pojęcia, czy za 
        kradzieżą aktówki coś się kryje. 
        Mógłby wysłuchać tego, co Vandam 
        ma mu do powiedzenia, i potem 
        samemu rozstrzygnąć - tego 
        jednak się obawia. Nie chciał 
        się nigdy angażować w 
        autentyczną dyskusję z 
        podwładnym, ponieważ z reguły 
        całą energię umysłową zużywał na 






        obmyślanie sposobów zastawienia 
        na kogoś pułapki, przyłapania go 
        na błędzie lub wyśmiania jego 
        poglądów - i zanim w ten sposób 
        nabrał należytego poczucia 
        wyższości nad przeciwnikiem w 
        ferworze dyskusji zapadała 
        decyzja, mniej lub bardziej 
        przypadkowa, dobra bądź zła.
          Bogge mówił:
          - Oczywiście, panie generale, 
        zaraz się tym zajmę.
          Vandam zastanawiał się, jak on 
        sobie radzi z przełożonymi. 
        Wreszcie podpułkownik odłożył 
        słuchawkę i powiedział:
          - Zaraz, zaraz, o czym to 
        mówiliśmy?
          - Morderca z Asjut wciąż jest 
        na wolności - rzekł Vandam. - 
        Może mieć z tym związek fakt, że 
        wkrótce po jego przybyciu do 
        Kairu ktoś kradnie oficerowi 
        Sztabu Generalnego teczkę.
          - Zawierającą jadłospisy 
        kantyn koszarowych.
          Kółko się zamyka, pomyślał 
        Vandam. Po czym, zdobywając się 
        na maksimum słodyczy w głosie, 
        powiedział:
          - My w wywiadzie nie wierzymy 
        w zbiegi okoliczności, prawda?
          - Proszę mnie nie pouczać, 
        chłopcze. Nawet gdyby pan miał 
        rację, a jestem przekonany, że 
        się pan myli, cóż innego 
        moglibyśmy zrobić prócz 
        rozesłania pańskiego okólnika?
          - Rozmawiałem z Abdullahem. 
        Zaprzecza, jakoby wiedział 
        cokolwiek na temat Alexa Wolffa, 
        ale myślę, że kłamie.
          - Skoro jest złodziejem, czemu 
        nie szepnie pan o nim słówka 
        policji egipskiej?
          - Co by to dało? - pomyślał 
        Vandam, ale powiedział:
          - Oni wiedzą na jego temat 
        wszystko. Nie mogą go 
        aresztować, ponieważ zbyt wielu 
        wyższych oficerów policji 
        czerpie zbyt grube dochody z 
        jego łapówek. Ale moglibyśmy go 
        przymknąć i przesłuchać, 
        wycisnąć z niego trochę potu. 






        Ten człowiek nie wie, co to 
        znaczy lojalność, przejdzie na 
        naszą stronę, zanim się 
        obejrzymy.
          - Sztab Generalny Wywiadu nie 
        zajmuje się wsadzaniem ludzi do 
        więzienia i wyciskaniem z nich 
        potu, majorze...
          - Mogłaby to zrobić Straż 
        Terenowa albo nawet żandarmeria.
          Bogge uśmiechnął się.
          - Gdybym poszedł do Straży 
        Terenowej z tą opowieścią o 
        arabskim Faginie, który kradnie 
        wojskowe jadłospisy, wyśmialiby 
        mnie z miejsca.
          - Ale...
          - Nie ma żadnego "ale", 
        majorze. Poświęciłem panu zbyt 
        wiele czasu.
          - Na miłość boską...
          Bogge podniósł głos:
          - Nie wierzę w to, że bójka 
        była zaaranżowana. Nie wierzę, 
        że Abdullah zamierzał ukraść 
        teczkę, i nie wierzę, że Wolff 
        jest hitlerowskim szpiegiem. Czy 
        wszystko jasne?
          - Niech pan posłucha, ja 
        chciałem tylko....
          - Wszystko jasne?
          - Tak jest, panie pułkowniku.
          - Dobrze. Odmaszerować.
          Vandam wyszedł.
        
          6
        
          Jestem małym chłopcem. Tata mi 
        mówił, ile mam lat, ale 
        zapomniałem. Zapytam go, jak 
        znowu wróci do domu. Mój tata 
        jest żołnierzem. Tam gdzie on 
        jeździ, to się nazywa Sudan. 
        Sudan jest bardzo daleko stąd.
          Chodzę do szkoły. Uczę się 
        Koranu. Koran to święta księga. 
        Jeszcze uczę się pisać i czytać. 
        Czytanie jest łatwe, ale trudno 
        pisać nie robiąc kleksów. 
        Czasami zbieram bawełnę albo 
        daję bydłu pić.
          Opiekują się mną mama i 
        babcia. Moja babcia jest bardzo 
        sławna. Prawie wszyscy ludzie z 
        całego świata do niej 
        przychodzą, jak są chorzy. Ona 
        im daje leki z ziół.
          Babcia daje mi melasę. Lubię 
        melasę ze zsiadłym mlekiem. 
        Kładę się w kuchni na piecu, a 
        babcia mi opowiada. Najbardziej 
        lubię balladę o Zahranie, 
        bohaterze spod Denshway. Kiedy 
        ona o nim mówi, zawsze dodaje, 
        że Denshway jest niedaleko stąd. 
        Chyba się starzeje i traci 
        pamięć, bo Denshway jest daleko. 
        Poszedłem tam kiedyś z Abdelem i 
        zajęło nam to całe rano. 
          To w Denshawy angielscy 
        żołnierze strzelali do gołębi i 
        od jednej kuli zajęła się 
        stodoła. Przybiegli wszyscy 
        ludzie z tej wioski, żeby 
        sprawdzić, kto podłożył ogień. 
        Jeden żołnierz przestraszył się 
        widoku tylu silnych ludzi, 
        którzy biegli prosto na niego, i 
        zaczął do nich strzelać. Doszło 
        do bójki żołnierzy z chłopami. 
        Nikt nie wygrał, ale 
        zabili żołnierza, który podpalił 
        stodołę. Zaraz przyjechali inni 
        żołnierze i zaaresztowali 
        wszystkich mężczyzn z tej 
        wioski.
          Żołnierze zbudowali z drewna 
        coś, co się nazywa szubienica. 






        Nie wiem, co to jest szubienica, 
        ale wiem, że się na niej wiesza 
        ludzi. Nie wiem, co się dzieje z 
        powieszonymi ludźmi. Niektórych 
        mieszkańców wioski powieszono, a 
        innych wychłostano. Wiem, co to 
        jest chłosta. To chyba najgorsza 
        rzecz na świecie, nawet gorsza od 
        wieszania, przynajmniej tak 
        myślę.
          Zahran miał być powieszony 
        jako pierwszy, bo on najwięcej 
        walczył z żołnierzami. Podszedł 
        do szubienicy z podniesioną 
        głową, bo był dumny, że zabił 
        żołnierza, który podpalił 
        stodołę.
          Chciałbym być Zahranem.
          Nigdy nie widziałem 
        angielskiego żołnierza, ale 
        wiem, że ich nienawidzę.
          Nazywam się Anwar es_$sadat i 
        mam zamiar zostać bohaterem.
        
          Sadat dotknął swoich wąsów. 
        Był z nich dość dumny. Miał 
        zaledwie dwadzieścia dwa lata i 
        w mundurze kapitana wyglądał 
        trochę jak chłopiec przebrany za 
        żołnierza - wąsy przydawały mu 
        wieku. Potrzebował jak najwięcej 
        autorytetu, to bowiem, co chciał 
        właśnie zaproponować, było - jak 
        zwykle - dość niewydarzone. Na 
        wszystkich tych zebraniach w 
        wąskim gronie usiłował stale 
        przemawiać i zachowywać się, jak 
        gdyby zebrana w tym pokoju 
        garstka zapaleńców naprawdę 
        miała lada dzień wyrzucić 
        Anglików z Egiptu.
          Rozmyślnie zaczął przemawiać 
        nieco niższym głosem:
          - Mieliśmy wszyscy nadzieję, 
        że Rommel pokona Anglików na 
        pustyni i wyzwoli nasz kraj. - 
        Rozejrzał się po pokoju; to 
        dobry trick, na duże i małe 
        zebrania, ponieważ daje każdemu 
        złudzenie, że Sadat mówi do 
        niego osobiście. - Teraz 
        otrzymaliśmy niedobre wieści. 
        Hitler zgodził się oddać Egipt 
        Włochom.
          Sadat przesadził: nie były to 






        wcale wieści, jedynie pogłoski. 
        W dodatku większa część 
        audytorium wiedziała, że to 
        tylko plotki. Niemniej jednak 
        istniało duże zapotrzebowanie na 
        melodramat i słuchacze 
        odpowiedzieli gniewnymi 
        pomrukami.
          Sadat kontynuował:
          - Proponuję, żeby Ruch Wolnych 
        Oficerów wynegocjował traktat z 
        Niemcami, w ramach którego 
        zorganizujemy w Kairze powstanie 
        antyangielskie, a oni 
        zagwarantują nam niepodległość i 
        suwerenność Egiptu po klęsce 
        Wielkiej Brytanii.
          W miarę jak mówił, uderzała go 
        śmieszność sytuacji: oto on, 
        wiejski chłopak prosto od krów, 
        mówi do garstki niezadowolonych 
        młodszych oficerów o 
        negocjacjach z Rzeszą Niemiecką. 
        Z drugiej strony - kto miał 
        reprezentować naród egipski? 
        Anglicy są najeźdźcami, 
        parlament marionetką, a król 
        cudzoziemcem.
          Był jeszcze jeden powód jego 
        propozycji, którego wszakże nie 
        chciał tu omawiać, do którego 
        sam przed sobą, przyznawał się 
        tylko w głębi nocy: Abdel Naser 
        został wraz ze swoją jednostką 
        przeniesiony do Sudanu, a jego 
        nieobecność dawała Sadatowi 
        szansę zdobycia pozycji 
        przywódcy ruchu rebeliantów.
          Szybko odsunął od siebie tę 
        mało szlachetną myśl. Musiał 
        teraz przekonać innych do 
        swojego planu, a następnie 
        uzgodnić sposoby jego 
        realizacji.
          Pierwszy zabrał głos Kemel.
          - Czy Niemcy potraktują nas 
        poważnie? - spytał.
          Sadat potaknął, jak gdyby sam 
        uważał, że to ważna kwestia. W 
        rzeczywistości umówili się przed 
        spotkaniem, że Kemel zada to 
        pytanie, jako swego rodzaju 
        zasłonę dymną. Prawdziwy problem 
        polegał na tym, czy można zaufać 
        Niemcom, czy nie zerwią oni 






        układu, zawartego z grupą 
        nieoficjalnych buntowników - 
        Sadat jednak nie chciał poddawać 
        tej kwestii pod dyskusję. Było 
        mało prawdopodobne, że Niemcy 
        dotrzymają swoich zobowiązań w 
        tym przetargu; jeśli jednak 
        Egipcjanie powstaną przeciwko 
        Anglikom, a następnie zostaną 
        zdradzeni przez Niemców, 
        przekonają się, że niepodległość 
        jest najlepszym rozwiązaniem - a 
        może, w dodatku, oddadzą 
        przywództwo człowiekowi, który 
        zorganizował powstanie. Podobne 
        realia polityczne nie nadawały 
        się na tego rodzaju spotkania: 
        zbyt były wyszukane, zbyt 
        wyspekulowane. Tylko z Kemelem 
        mógł Sadat omawiać sprawy 
        taktyki. Kemel to policjant, 
        detektyw policji kairskiej, 
        człowiek bystry i skrupulatny. 
        Być może praca w policji 
        nauczyła go cynizmu.
          Pozostali zaczęli się spierać, 
        czy sprawa ma szanse powodzenia. 
        Sadat nie mieszał się do 
        dyskusji. Niech się wygadają - 
        pomyślał - w końcu na tym im 
        najbardziej zależy. Gdy 
        przychodziło co do czego, 
        zazwyczaj się na nich zawodził.
          Kiedy się sprzeczali, Sadat 
        przypominał sobie nieudaną 
        rewolucję z poprzedniego lata. 
        Rozpoczął ją szejk al_$azhar, 
        głosząc: "Nie mamy nic wspólnego 
        z tą wojną". Potem parlament 
        egipski, w rzadkim przypływie 
        samodzielności, przyjął politykę 
        "Ratujmy Egipt przed plagą 
        wojny". Armia egipska walczyła 
        dotąd u boku sił brytyjskich na 
        pustyni, obecnie jednak Anglicy 
        kazali Egipcjanom zdać broń i 
        wycofać się z frontu. Egipcjanie 
        ochoczo zgodzili się na 
        opuszczenie frontu, ale nie 
        uśmiechała im się myśl o 
        rozbrojeniu. Sadat uznał, że to 
        opatrznościowa chwila dla 
        wywołania konfliktu. On i wielu 
        innych młodszych oficerów 
        odmówili zdania broni i 






        planowali marsz na Kair. Ku 
        wielkiemu rozczarowaniu Sadata 
        Anglicy od razu ustąpili i 
        pozwolili im zachować broń. Sadat 
        próbował jeszcze rozdmuchać 
        iskierki buntu w płomień 
        rewolucji, ale Anglicy 
        przechytrzyli go, idąc na 
        ustępstwa. Marsz na Kair 
        skończył się fiaskiem: oddział 
        Sadata przybył na punkt zborny, 
        ale nikt inny się tam nie 
        zjawił. Sadat i jego ludzie 
        umyli samochody, usiedli na 
        chwilę, żeby odpocząć, i 
        powrócili do swego obozu.
          W sześć miesięcy później Sadat 
        doznał kolejnej porażki. Tym 
        razem poszło o grubego i 
        sprośnego tureckiego króla 
        Egiptu. Anglicy postawili 
        królowi Farukowi ultimatum: 
        albo zleci premierowi 
        sformowanie nowego, 
        probrytyjskiego gabinetu, albo 
        musi abdykować. Pod tą presją 
        Faruk wezwał Mustafę el_$nahas 
        Paszę i nakazał mu powołać nowy 
        rząd. Sadat nie był rojalistą, 
        ale był oportunistą: oświadczył, 
        że doszło do pogwałcenia 
        suwerenności Egiptu, i młodzi 
        oficerowie pomaszerowali do 
        pałacu, żeby na znak protestu 
        oddać honory wojskowe królowi. I 
        tym razem Sadat próbował 
        rozdmuchać zarzewie buntu. Miał 
        zamiar otoczyć pałac, rzekomo w 
        obronie króla. I tym razem nikt 
        nie pośpieszył mu z pomocą.
          W obu wypadkach Sadat był 
        gorzko zawiedziony. zastanawiał 
        się nawet, czy nie porzucić 
        buntowniczej polityki: niech 
        Egipcjanie idą do diabła, skoro 
        sami tego chcą - myślał w 
        chwilach najczarniejszej 
        rozpaczy. Ale chwile takie 
        mijały, wiedział bowiem, że 
        walczy o słuszną sprawę, i 
        wiedział, że jest dość sprytny, 
        by jej się dobrze przysłużyć.
          - Ale nie mamy żadnego 
        kontaktu z Niemcami - powiedział 
        Imam, jeden z pilotów. Sadat 






        ucieszył się, że już debatują 
        nad tym jak, a nie czy co 
        zrobić.
          Kemel znał odpowiedź na to 
        pytanie:
          - Możemy wysłać wiadomość 
        samolotem.
          - Tak! Imam był młody i 
        zapalczywy. - Któryś z nas 
        mógłby w trakcie rutynowego lotu 
        patrolowego zboczyć z trasy i 
        wylądować za liniami 
        niemieckimi.
          Jeden ze starszych pilotów 
        wtrącił:
          - Po powrocie będzie musiał 
        złożyć raport o zboczeniu z 
        trasy...
          - Wcale nie musi wracać - 
        powiedział Imam, w którego 
        twarzy zwykła apatia zastąpiła 
        chwilowe ożywienie.
          - Mógłby wrócić z Rommelem - 
        powiedział spokojnie Sadat.
          Oczy Imama znów się rozjaśniły 
        i Sadat wiedział, że młody pilot 
        oczyma duszy widzi siebie u boku 
        Rommla, jak na czele armii 
        wyzwolenia wkraczają do Kairu. 
        Postanowił, że to Imam zawiezie 
        Niemcom wiadomość.
          - Uzgodnijmy teraz tekst 
        posłania - rzekł demokratycznie 
        Sadat. Nikt nie zauważył, że 
        taka jednogłośna decyzja nie 
        była konieczna przy omawianiu 
        kwestii, czy w ogóle należy coś 
        wysłać. - Myślę, że należy 
        uwzględnić cztery punkty. Po 
        pierwsze: Jesteśmy uczciwymi 
        Egipcjanami, mamy swoją 
        organizację w obrębie armii. Po 
        drugie: Tak jak wy, walczymy z 
        Anglikami. Po trzecie: Jesteśmy 
        w stanie powołać armię 
        powstańczą, która stanie u 
        waszego boku. Po czwarte: 
        Zorganizujemy antyangielskie 
        powstanie w Kairze, jeśli w 
        zamian zagwarantujecie 
        niepodległość i suwerenność 
        Egiptu po klęsce Anglików. - 
        Przerwał na chwilę, po czym 
        dodał ze zmarszczonym czołem: - 
        Myślę, że może dobrze by było 






        dać im jakiś znak naszej dobrej 
        woli.
          Zapadło milczenie. Kemel znał 
        odpowiedź także i na to pytanie, 
        ale lepiej, żeby wyszła ona od 
        kogoś innego.
          Imam stanął na wysokości 
        zadania.
          - Moglibyśmy wraz z posłaniem 
        przekazać im trochę użytecznych 
        dla nich informacji wojskowych.
          Kemel udawał, że się temu 
        sprzeciwia:
          - Do jakich informacji my 
        możemy mieć dostęp? Nie 
        wyobrażam sobie...
          - Zdjęcia lotnicze brytyjskich 
        pozycji.
          - W jaki sposób?
          - Możemy je zrobić w czasie 
        lotów patrolowych, zwyczajnym 
        aparatem.
          Kemel nadal miał zastrzeżenia: 
        - A gdzie wywołamy film?
          - Wcale nie musimy wywoływać - 
        zawołał podekscytowany Imam. - 
        Możemy wysłać sam film.
          - Jeden film?
          - Dowolną liczbę.
          - Myślę, że Imam ma rację - 
        powiedział Sadat. Raz jeszcze 
        omawiali szczegóły techniczne 
        pomysłu, a nie ryzyko. Teraz 
        pozostała już tylko jedna 
        przeszkoda do pokonania. Sadat 
        wiedział z dotychczasowych 
        przykrych doświadczeń, że ci 
        buntownicy są bardzo odważni, 
        dopóki naprawdę nie trzeba 
        nadstawić karku. Powiedział: - 
        Pozostaje tylko jedno pytanie, 
        kto z nas poleci. - Mówiąc to 
        rozejrzał się po pokoju, aż 
        wzrok jego zatrzymał się na 
        Imamie.
          Po chwili wahania Imam wstał.
          Oczy Sadata rozbłysły 
        triumfalnie.
        
          Dwa dni później Kemel pieszo 
        przemierzał ponad cztery 
        kilometry dzielące centrum Kairu 
        od przedmieścia, na którym 
        mieszkał Sadat. Jako inspektor 
        policji Kemel miał prawo 






        używania służbowego samochodu 
        bez ograniczeń, ze względów 
        bezpieczeństwa wszakże rzadko 
        korzystał z tego prawa, 
        wybierając się na spotkania 
        spiskowców. Jego koledzy z 
        policji najprawdopodobniej 
        okazaliby się sympatykami 
        Wolnych Oficerów, na razie 
        jednak wolał nie wystawiać ich 
        na próbę.
          Kemel był o piętnaście lat 
        starszy od Sadata, mimo to żywił 
        dla młodszego kolegi swego 
        rodzaju kult. Obaj byli 
        cynikami, obaj realistycznie 
        pojmowali dźwignię życia 
        politycznego, ale Sadat miał coś 
        jeszcze, a mianowicie żarliwy 
        idealizm, z którego czerpał 
        niezmierną energię i 
        bezgraniczną nadzieję.
          Kemel zastanawiał się, jak ma 
        mu przekazać wiadomość. Posłanie 
        do Rommla przepisano na 
        maszynie, dano do podpisu 
        Sadatowi i innym ważniejszym 
        Wolnym Oficerom z wyjątkiem 
        nieobecnego Nasera, po czym 
        zapieczętowano w dużej brązowej 
        kopercie. Porobiono zdjęcia 
        brytyjskich pozycji. Imam 
        wystartował na swym Gladiatorze, 
        towarzyszył mu drugim samolotem 
        Baghdadi. Przysiedli na 
        pustyni, gdzie Kemel wręczył 
        brązową kopertę Imamowi, a sam 
        wspiął się do samolotu 
        Baghdadiego. Twarz Imama 
        promieniała młodzieńczym 
        idealizmem.
          Kemel pomyślał: Jak mam to 
        powiedzieć Sadatowi?
          To był pierwszy lot w życiu 
        Kemela. Pustynia, tak jednolita, 
        jeśli patrzeć z ziemi, okazała 
        się bezkresną mozaiką wzorów i 
        kształtów: płaty żwiru, kępki 
        traw, poszarpane pagórki 
        wulkaniczne. Baghdadi powiedział 
        mu, że zmarznie, i Kemel w 
        pierwszej chwili wziął to za 
        żart - pustynia buchała jak piec 
        - ale w miarę jak samolocik 
        wzbijał się w górę, temperatura 






        stale opadała, w końcu policjant 
        trząsł się z zimna w cienkiej 
        bawełnianej koszuli.
          Po pewnym czasie oba samoloty 
        miały skręcić na wschód i 
        Baghdadi zameldował przez radio 
        do bazy, że Imam zboczył z kursu 
        i nie odpowiada na wezwania. 
        Baza, zgodnie z oczekiwaniami, 
        kazała Baghdadiemu podążyć za 
        Imamem. Ta scenka była potrzebna 
        po to, żeby podejrzenia nie 
        padły na Baghdadiego, który miał 
        wrócić.
          Przelatywali nad jakimś obozem 
        wojskowym. Kemel widział czołgi, 
        ciężarówki, działka polowe i 
        jeepy. Niektórzy żołnierze 
        machali do nich - na pewno 
        Anglicy, pomyślał Kemel. Oba 
        samoloty nabrały wysokości. 
        Przed sobą zobaczyli oznaki 
        bitwy: wielkie kłęby pyłu, 
        wybuchy i strzały armatnie. 
        Skręcili, żeby wyminąć bitwę od 
        południa.
          Kemel pomyślał: przelecieliśmy 
        nad bazą angielską, teraz mijamy 
        pole bitwy, następna powinna być 
        baza niemiecka.
          Tymczasem samolot Imama tracił 
        wysokość. Natomiast Baghdadi 
        wzniósł się jeszcze wyżej - 
        Kemel miał wrażenie, że 
        Gladiator jest blisko ich dachu 
        - a potem oderwał się na 
        południe. Kemel zobaczył to, co 
        wcześniej ujrzeli piloci: 
        niewielki obóz z pustym, 
        oznakowanym pasem startowym.
          Zbliżając się do domu Sadata 
        Kemel przypominał sobie emocje, 
        jakie przeżywał, kiedy lecąc 
        wysoko nad pustynią zorientował 
        się, że są za liniami 
        niemieckimi i że traktat już 
        niemal dotarł do rąk Rommla.
          Zapukał. Wciąż nie wiedział, 
        co powiedzieć Sadatowi.
          Był to zwyczajny domek 
        jednorodzinny, trochę 
        skromniejszy od domu Kemela. 
        Sadat zaraz podszedł do drzwi, w 
        galabii i z fajką w ustach. 
        Spojrzał w twarz Kemela i 






        powiedział:
          - Nie udało się.
          - Tak.
          Kemel wszedł. Udali się do 
        pokoiku, który służył Sadatowi 
        do pracy. Było tam biurko, półka 
        z książkami i kilka poduszek na 
        gołej podłodze. Na biurku leżał 
        na stercie papierów pistolet 
        wojskowy.
          Usiedli. Kemel zaczął 
        opowiadać:
          - Znaleźliśmy niemiecki obóz  
        z pasem startowym. Imam zszedł 
        do lądowania. A wtedy Niemcy 
        otworzyli do niego ogień. To był 
        angielski samolot... o tym nie 
        pomyśleliśmy...
          - Ale przecież - powiedział 
        Sadat - mogli się zorientować, 
        że nie ma wrogich zamiarów. Nie 
        strzelał, nie zrzucał bomb...
          - Imam nie przestawał obniżać 
        lotu - ciągnął Kemel. - Pomachał 
        im skrzydłami, myślę też, że 
        starał się wywołać ich przez 
        radio, oni jednak ciągle 
        strzelali. W końcu trafili 
        samolot w ogon.
          - O Boże!
          Spadł bardzo szybko. Niemcy 
        przestali strzelać. Jakimś cudem 
        Imamowi udało się siąść na 
        podwoziu. Samolot podskakiwał 
        bezładnie. Imam już nad nim 
        chyba nie panował. Z pewnością 
        nie umiał zahamować. Zjechał z 
        utwardzonego pasa na piasek, 
        lewe skrzydło zawadziło o ziemię 
        i odpadło. Dziób samolotu zarył w 
        piasek, a kadłub padł na złamane 
        skrzydło.
          Sadat wpatrywał się w Kemela, 
        blady i nieruchomy, ze stygnącą 
        fajką w ręku. Kemel miał wciąż 
        przed oczyma rozwalony samolot 
        na pustynnym piasku, pędzące ku 
        niemu po pasie startowym 
        niemiecką karetkę i wóz 
        pożarniczy, a za nimi kilkunastu 
        żołnierzy. Nigdy nie zapomni, 
        jak brzuch samolotu, niczym 
        rozwierający płatki pąk, 
        wystrzelił w niebo w gęstwinie 
        czerwonych i żółtych płomieni.






          - Samolot wyleciał w powietrze 
        - powiedział Sadatowi.
          - A Imam?
          - Nie mógł wyjść żywy z tego 
        ognia.
          - Musimy spróbować jeszcze raz 
        - stwierdził Sadat. - Musimy 
        znaleźć jakiś sposób na 
        przekazanie naszego posłania.
          Kemel spojrzał na niego, 
        wyczuwszy sztuczność w jego 
        dziarskim tonie. Sadat próbował 
        zapalić fajkę, a ręka trzymająca 
        zapałkę za mocno drżała. Kemel 
        spojrzał uważnie i dostrzegł łzy 
        w oczach Sadata.
          - Biedny chłopak - szepnął 
        Sadat.
        
          7
        
          Wolgf wrócił do punktu wyjścia: 
        wiedział, gdzie szukać tajemnic 
        wojskowych, ale nie umiał się do 
        nich dobrać.
          Mógłby ukraść inną teczkę w 
        podobny sposób jak pierwszą, ale 
        wtedy Anglicy zaczęliby węszyć 
        spisek. Mógłby obmyślić jakiś 
        inny sposób kradzieży, ale nawet 
        i to mogło obudzić podejrzliwość 
        Anglików. Poza tym jedna teczka 
        dziennie nie zaspokajała jego 
        potrzeb - musi mieć regularny, 
        nieskrępowany dostęp do tajnych 
        dokumentów.
          Dlatego właśnie golił włosy 
        łonowe Soni.
          Były ciemne, grube i bardzo 
        odrastały. Ponieważ Sonia goliła 
        je regularnie, mogła nosić 
        przezroczyste spodnie bez 
        tradycyjnego klucza wiolinowego, 
        wyszywanego cekinami. Ta 
        dodatkowa porcja wolności 
        cielesnej - wraz z uporczywymi i 
        uzasadnionymi pogłoskami o tym, 
        że nic nie ma pod spodniami - 
        pozwoliła zdobyć pozycję 
        najlepszej tancerki brzucha.
          Wolff zanurzył pędzel w 
        miseczce i zaczął mydlić 
        podbrzusze Soni.
          Leżała na łóżku, z plecami 
        wspartymi na stosie poduszek, i 






        obserwowała go podejrzliwie. Nie 
        była zachwycona jego najnowszą 
        perwersją. Uważała, że jej się 
        to nie będzie podobało.
          On wiedział lepiej.
          Znał jej sposób myślenia, znał 
        jej ciało lepiej, niż sama je 
        znała, a poza tym czegoś od niej 
        chciał.
          Dotknął ją końcem miękkiego 
        pędzla do golenia i powiedział:
          - Myślę, że trzeba będzie w 
        inny sposób dobrać się do tych 
        teczek.
          - Niby jak?
          Nie odpowiedział od razu. 
        Odłożył pędzel i wziął brzytwę. 
        Wypróbował kciukiem jej ostrze i 
        spojrzał na Sonię. Ona 
        wpatrywała się w niego z pełną 
        zgrozy fascynacją. Wolff 
        pochylił się, nieco szerzej 
        rozwarł jej nogi, przyłożył 
        brzytwę do skóry i lekko, 
        ostrożnie pociągnął w górę.
          - Chcę się zaprzyjaźnić z 
        jakimś angielskim oficerem - 
        oznajmił.
          Sonia nie odpowiedziała - 
        ledwie go słyszała. Wytarł 
        brzytwę w ręcznik. Palcem lewej 
        ręki dotknął świeżo wygolonego 
        miejsca, naciskając dla 
        naciągnięcia skóry, po czym znów 
        przybliżył brzytwę.
          - Później sprowadzę go tutaj - 
        ciągnął.
          - Och, nie - krzyknęła Sonia.
          Dotknął ją ostrzem brzytwy i 
        delikatnie przejechał w górę.
          Sonia zaczęła głębiej 
        oddychać.
          Wytarł brzytwę i raz, drugi, 
        trzeci przejechał ją ostrzem.
          - Postaram się jakoś, żeby 
        oficer przyszedł z teczką.
          Przycisnął palcem najbardziej 
        wrażliwe miejsce i golił wokół 
        niego. Sonia przymknęła oczy.
          Nalał gorącej wody z czajnika 
        do miseczki, która stała obok 
        niego na podłodze. Zanurzył w 
        wodzie kawałek flaneli i 
        wycisnął.
          - Przejrzę zawartość teczki, 






        kiedy oficer będzie z tobą w 
        łóżku.
          Przycisnął gorącą flanelę do 
        wygolonej skóry.
          Sonia wydała krótki okrzyk, 
        jak zwierzę, zapędzone w kozi 
        róg:
          - Och, Boże!
          Wolff zrzucił szlafrok i 
        stanął nagi. Wziął butelkę z 
        olejkiem kosmetycznym, nalał 
        trochę na swoją prawą dłoń i 
        przyklęknął na łóżku obok Soni. 
        Następnie namaścił jej łono.
          - Nie zrobię tego - 
        powiedziała Sonia i zaczęła się 
        wić.
          Dolał jeszcze olejku, 
        wcierając go starannie we 
        wszystkie fałdy i zakamarki. 
        Lewą ręką trzymał Sonię za 
        gardło, nie dając jej się 
        ruszyć.
          - Zrobisz.
          Świadome rzeczy palce Wolffa 
        wciskały się i penetrowały, 
        coraz mniej łagodne.
          - Nie.
          - Tak.
          Miotała głową na prawo i lewo. 
        Jej ciało skręcało się, 
        obezwładnione kurczem 
        intensywnej rozkoszy. Zaczęła 
        drżeć, wreszcie powiedziała:
          - Och. Och. Och. Och. Och. 
        Och!
          I odetchnęła.
          Wolff nie dał jej odpocząć. 
        Prawą ręką wciąż gładził ją po 
        gładkiej, wygolonej skórze, a 
        lewą podszczypywał  brązowe 
        sutki. Sonia nie mogła mu się 
        oprzeć, znów zaczęła się wić.
          W pewnej chwili otwarła oczy i 
        zobaczyła, że on też jest 
        podniecony. Powiedziała:
          - Ty draniu, wbij go we mnie.
          Wolff uśmiechnął się. Poczucie 
        władzy jest jak narkotyk. 
        Wyciągnął się nad jej ciałem, 
        zawahał, i zawisł w powietrzu.
          Ona: - Szybko!
          - Zrobisz to!
          - Szybciej!
          Dotknął lekko jej ciała i znów 






        znieruchomiał.
          - Zrobisz to?
          - Tak! Błagam!
          - Ach! - westchnął Wolff i 
        opadł na jej ciało.
        
          Później oczywiście usiłowała 
        się z tego wycofać.
          - Nie liczą się wymuszone 
        obietnice - mówiła.
          Wolff wyszedł z łazienki 
        owinięty w prześcieradło 
        kąpielowe. Spojrzał na nią. 
        Leżała na łóżku, ciągle jeszcze 
        naga, zajadając czekoladki z 
        bombonierki. Zdarzały się 
        chwile, kiedy prawie ją lubił.
          - Co obietnica, to obietnica - 
        powiedział.
          - Obiecałeś, że nam znajdziesz 
        drugą Fawzi. - Sonia dąsała się, 
        jak zwykle po stosunku.
          - Przyprowadziłem tę 
        dziewczynę od Madame Fahmy - 
        odpowiedział Wolff.
          - To nie była druga Fawzi. 
        Fawzi nie domagała się 
        dziesięciu funtów za każdy raz, 
        a rano nie spieszyła się do 
        domu.
          - W porządku. Szukam dalej.
          Poszedł do drugiego 
        pomieszczenia i wyjął z lodówki 
        butelkę szampana. Wziął też dwa 
        kieliszki i wrócił do sypialni.
          - Chcesz?
          - Nie... Tak.
          Nalał jej i wręczył kieliszek. 
        Upiła odrobinę i sięgnęła po 
        kolejną czekoladkę.
          - Za zdrowie nieznanego 
        angielskiego oficera - rzekł 
        Wolff - którego wkrótce spotka 
        najprzyjemniejsza w życiu 
        niespodzianka.
          - Nie pójdę do łóżka z 
        Aglikiem - oznajmiła Sonia. - 
        Oni brzydko pachną, mają skórę 
        jak ślimaki i ja ich nienawidzę.
          - Dlatego właśnie to zrobisz, 
        dlatego że ich nienawidzisz. 
        Wyobraź to sobie: on cię pieprzy 
        i myśli, że złapał szczęście za 
        nogi, a w tym czasie ja czytam 
        jego tajne dokumenty.






          Wolff zaczął się ubierać. 
        Włożył koszulę, skrojoną na jego 
        miarę w małym warsztacie 
        krawieckim w Old City - była to 
        brytyjska koszula mundurowa z 
        gwiazdkami kapitana na patkach.
          - W co ty się ubierasz?
          - W mundur angielskiego 
        oficera. Bo wiesz, oni nie chcą 
        gadać z cudzoziemcami.
          - Chcesz udawać Anglika?
          - Myślę, że raczej oficera 
        południowoafrykańskiego.
          - A jeśli się sypniesz?
          Wolff spojrzał na nią.
          - Wtedy najprawdopodobniej 
        zastrzelą mnie jako szpiega.
          Sonia spuściła wzrok.
          - Jeśli spotkam kogoś 
        odpowiedniego - rzekł Wolff - 
        zabiorę go do "Cha_$cha".
          Sięgnął pod pachę i z 
        wewnętrznej pochwy wyciągnął 
        nóż. Zbliżył się do Soni i 
        ostrzem dotknął jej nagiego 
        ramienia.
          - Jak mnie wydasz, odetnę ci 
        wargi.
          Sonia spojrzała mu w twarz. 
        Nic nie powiedziała, ale w jej 
        oczach czaił się lęk.
          Wolff wyszedł.
        
          W hotelu Shephearda był tłok. 
        Jak zwykle.
          Wolff zapłacił taksówkarzowi, 
        przecisnął się przez tłumek 
        przekupniów i dragomanów 
        kłębiących się na zewnątrz, po 
        czym wszedł po schodach do 
        hotelowego hallu. Było tu pełno 
        ludzi: kupcy lewantyńscy toczący 
        hałaśliwe negocjacje, 
        Europejczycy korzystający z 
        usług pocztowych i bankowych, 
        młode Egipcjanki w tanich 
        sukienkach i angielscy oficerowie 
        - niższe stopnie nie miały tu 
        wstępu. Wolff przeszedł między 
        dwiema nadnaturalnej wielkości 
        damami z brązu, które trzymały 
        lampy, i wszedł do klubu. 
        Kilkuosobowy zespół grał 
        nieokreśloną muzykę, zaś inny 
        tłum, tym razem złożony głównie 






        z Europejczyków, bezustannie 
        wzywał kelnerów. Lawirując 
        między otomanami i marmurowymi 
        stolikami Wolff zmierzał w 
        stronę długiego baru, 
        umieszczonego w najdalszym kącie 
        sali.
          Tutaj było nieco spokojniej. 
        Kobiety nie miały tu wstępu, a 
        ostre picie było na porządku 
        dziennym. Można było oczekiwać, 
        że w takim miejscu spotka się 
        samotnego oficera.
          Wolff usiadł przy kontuarze. 
        Już miał zamówić szampana, kiedy 
        sobie przypomniał o swoim 
        przebraniu i poprosił o whisky z 
        wodą.
          Wiele uwagi poświęcił swojemu 
        strojowi. Miał brązowe buty o 
        oficerskim kroju, starannie 
        wyczyszczone; skarpetki koloru 
        khaki wywinięte dokładnie we 
        właściwym miejscu; luźne brązowe 
        szorty z mocno zaprasowanymi 
        kantami; koszulę polową z 
        gwiazdkami kapitana wypuszczoną 
        na wierzch, a nie wciśniętą w 
        szorty; wreszcie płaską czapkę, 
        należycie lekko przekrzywioną.
          Trochę się martwił o swój 
        akcent. Miał przygotowaną 
        opowieść wyjaśniającą - to, co 
        powiedział kapitanowi Newmanowi 
        w Asjut, o dzieciństwie w 
        burskiej rodzinie w Afryce 
        Południowej - co jednak robić, 
        gdy trafi na oficera 
        południowoafrykańskiego? Nie 
        znał angielskiego na tyle 
        dobrze, żeby rozróżniać akcenty 
        i wyłapać południowoafrykański.
          Jeszcze bardziej martwił się o 
        swoją znajomość armii. Ponieważ 
        poszukiwał oficera sztabowego, 
        chciał powiedzieć, że jest z 
        O$b$e - Oddziałów Brytyjskich w 
        Egipcie - które były odrębną, 
        samodzielną jednostką. Nie 
        wiedział jednak, co robią O$b$e 
        i jak są zorganizowane, nie znał 
        nazwiska ani jednego oficera. 
        Wyobrażał sobie taką rozmowę:
          - Jak tam stary Buffy Jenkins?
          - Stary Buffy? Nie widzimy go 






        za często w naszym oddziale.
          - Nie widujecie go? Przecież 
        on wami kręci! Czy mówimy o tych 
        samych O$b$e?
          No i dalej:
          - A Simon Frobisher?
          - U Simona wszystko po 
        staremu.
          - Zaraz, zaraz, ktoś mi mówił, 
        że wrócił do kraju. Tak, jestem 
        tego pewien... jak to możliwe, 
        że nic o tym nie wiesz?
          Zaczynają się oskarżenia, ktoś 
        wzywa żandarmerię, rzecz kończy 
        się bójką i aresztem.
          Tak naprawdę Wolff bał się 
        tylko więzienia. Szybko pozbył 
        się tej myśli i zamówił jeszcze 
        jedną whisky.
          Spocony pułkownik stanął przy 
        kontuarze tuż obok stołka 
        Wolffa.
          - Ezma! - zawołał do barmana. 
        Znaczy to "słuchaj", ale Anglicy 
        sądzą, że znaczy "kelner". 
        Pułkownik spojrzał na Wolffa.
          Wolff uprzejmie zasalutował.
          - Przy barze czapki z głów, 
        kapitanie - oznajmił pułkownik. - 
        Co pan sobie wyobraża!
          Wolff zdjął czapkę, 
        przeklinając się po cichu za ten 
        błąd. Pułkownik zamówił piwo. 
        Wolff patrzył w bok.
          Przy barze było piętnastu do 
        dwudziestu oficerów, ale nie 
        znał żadnego. Rozglądał się za 
        którymś z ośmiu adiutantów, 
        którzy codziennie w południe 
        opuszczali Kwaterę Główną, 
        niosąc teczki. Znał na pamięć 
        ich twarze, rozpoznałby ich 
        natychmiast. Był już, 
        nadaremnie, w hotelu 
        Metropolitan i w klubie Turf, po 
        półgodzinie u Shephearda 
        spróbuje w Klubie Oficerskim, w 
        klubie sportowym Gezira, a nawet 
        w Unii Angielsko_$egipskiej. 
        Jeśli nie powiedzie mu się 
        dzisiaj, spróbuje jutro - 
        prędzej czy później natknie się 
        na jednego z nich.
          A wtedy wszystko będzie 
        zależeć od jego umiejętności.






          Jego plan miał swoje dobre 
        strony. Mundur zmieniał go w 
        swojaka, godnego zaufania 
        towarzysza broni. Adiutanci, jak 
        większość żołnierzy, byli z 
        pewnością samotni i spragnieni 
        seksu. Sonia to niewątpliwie 
        kobieta godna pożądania - 
        przynajmniej na pierwszy rzut 
        oka - a przeciętny oficer 
        angielski może być specjalnie 
        odporny na sztuczki orientalnej 
        uwodzicielki.
          A zresztą, gdyby trafił na 
        adiutanta, który by miał dość 
        oleju w głowie, żeby się oprzeć 
        pokusie, zawsze mógł machnąć na 
        niego ręką i poszukać sobie 
        innego.
          Miał nadzieję, że nie zmitręży 
        dużo czasu.
          W istocie, zajęło mu to pięć 
        minut.
          Wszedł major, niewysoki, 
        chudy, może dziesięć lat starszy 
        od Wolffa. Na policzkach miał 
        popękane żyłki, znamionujące 
        człowieka nie stroniącego od 
        alkoholu. Poza tym miał 
        wyłupiaste niebieskie oczy i 
        włosy koloru piasku, gładko 
        przylizane.
          Codziennie w południe 
        wychodził z Kwatery Głównej i 
        szedł do nieoznakowanego budynku 
        przy Shari Suleiman Pasha - a w 
        ręku trzymał teczkę.
          Wolffowi na moment zamarło 
        serce.
          Major podszedł do konuaru, 
        zdjął czapkę i powiedział:
          - Ezma! Szkocka. Bez lodu. 
        Tylko żywo!
          Zwrócił się w stronę Wolffa.
          - Parszywa pogoda - powiedział 
        zachęcająco.
          - A kiedy bywa lepsza, panie 
        majorze? - spytał Wolff.
          - Cholerna racja. Jestem 
        Smith. Ze sztabu.
          - Miło mi poznać pana - odparł 
        Wolff. Wiedział, że skoro major 
        codziennie wychodził z Kwatery 
        Głównej do innego budynku, nie 
        może pracować w sztabie; przez 






        chwilę zastanawiał się, dlaczego 
        ten człowiek kłamie. Po chwili 
        jednak odłożył to na później i 
        powiedział:
          - Jestem Slavenburg, z O$b$e.
          - To pysznie. Jeszcze jednego?
          Okazywało się, że wbrew obawom 
        Wolffa nie jest tak trudno 
        nawiązać rozmowę z oficerem.
          - To bardzo miło ze strony 
        pana majora - odpowiedział 
        Wolff.
          - Zostaw tych panów. Przy 
        barze bez ceregieli, nie?
          - Jasne.
          Kolejny błąd.
          - Co ma być?
          - Poproszę whisky z wodą.
          - Na twoim miejscu nie brałbym 
        tej wody. Mówią, że to woda 
        prosto z Nilu.
          Wolff uśmiechnął się.
          - Więc pewnie jestem już 
        uodporniony.
          - I to nie egipski 
        szeregowiec? Jesteś w tym kraju 
        chyba jedynym białym bez ameby.
          - Urodzony w Afryce, dziesięć 
        lat w Kairze.
          Wolff zaczynał naśladować 
        urywany sposób mówienia Smitha. 
        Powinienem zostać aktorem, 
        pomyślał.
          - A więc Afryka? - powiedział 
        Smith. - Zdawało mi się, że 
        słyszę lekki akcent.
          - Ojciec Holender, matka 
        Angielka. Mieliśmy ranczo w 
        Afryce Południowej.
          - Twojemu staremu musi być 
        przykro - powiedział z 
        zatroskaną miną major - teraz 
        kiedy Adolf rządzi Holandią.
          O tym Wolff nie pomyślał.
          - Umarł, kiedy byłem chłopcem 
        - odparł po chwili.
          - Kiepska sprawa.
          Smith opróżnił szklankę.
          - Powtórzymy? - zaproponował 
        Wolff.
          - Dzięki.
          Wolff zamówił kolejkę. Smith 
        podsunął mu papierosa, ale Wolff 
        odmówił.
          Smith narzekał na podłe 






        jedzenie, na częsty brak 
        alkoholu w barach, na wysoki 
        czynsz i opryskliwość kelnerów 
        Arabów. Wolff miał chętkę 
        wyjaśnić, że jedzenie jest 
        podłe, bo Smith zamawia dania 
        angielskie zamiast egipskich, że 
        alkoholu niekiedy brak z powodu 
        wojny w Europie, że czynsze 
        rosną zawrotnie z powodu 
        cudzoziemców takich jak Smith, 
        którzy zrobili najazd na miasto, 
        zaś kelnerzy są dla niego 
        nieuprzejmi, ponieważ z lenistwa 
        czy arogancji nie nauczył się 
        paru zwrotów grzecznościowych w 
        ich języku. Zamiast jednak 
        wdawać się w wyjaśnienia, ugryzł 
        się w język i przytakiwał z 
        udanym współczuciem.
          W połowie tej litanii skarg 
        Wolff spojrzał ponad ramieniem 
        Smitha i zobaczył, że do baru 
        wchodzi sześciu żandarmów.
          Smith spostrzegł zmianę w 
        wyrazie jego twarzy i spytał:
          - Co ci się stało? Ducha 
        zobaczyłeś?
          Był wśród nich żandarm sił 
        lądowych, żandarm marynarki w 
        białych getrach, żandarm 
        australijski, nowozelandzki, 
        południowoafrykański oraz Hindus 
        w turbanie. Wolff miał ochotę 
        zerwać się i uciec. O co go będą 
        pytać? Co im odpowie?
          Smith obejrzał się, zobaczył 
        żandarmów i powiedział:
          - Zwykły nocny patrol, szukają 
        pijanych oficerów i niemieckich 
        szpiegów. Tu, w barze dla 
        oficerów, nie będą nas 
        niepokoić. Co ci się stało, 
        łamiesz regulamin?
          - Nie, nie, po prostu... - 
        Wolff improwizował pośpiesznie. - 
        Ten z marynarki wygląda 
        dokładnie jak mój kumpel, który 
        zginął pod Halfaya.
          Wciąż przyglądał się 
        patrolowi. Żandarmi w metalowych 
        chełmach z solidnymi kaburami, 
        sprawiali wrażenie bardzo 
        oficjalnych. Czy spytają go o 
        dokumenty? Natomiast Smith zaraz 






        zapomniał o patrolu.
          - Wracając zatem do służby - 
        ciągnął. - To są dranie. Jestem 
        pewny, że mój cholerny ordynans 
        rozcieńcza po kryjomu dżin. Ale 
        już ja go nakryję. Do butelki po 
        dżinie nalałem zibi, wiesz, to 
        ten napój, który mętnieje po 
        dolaniu wody. Niech on spróbuje 
        to rozwodnić! Będzie musiał 
        kupić całą butelkę dżinu i 
        udawać, że nic się nie stało. 
        Cha, cha, cha! Będzie miał 
        nauczkę.
          Dowódca patrolu podszedł do 
        pułkownika, który wtedy kazał 
        Wolffowi zdjąć czapkę.
          - Wszystko w porządku, panie 
        pułkowniku? - spytał żandarm.
          - Nic niestosownego nie 
        zauważyłem - odparł pułkownik.
          - Co się z tobą dzieje? - 
        zainteresował się Smith. - Chyba 
        masz prawo do tych gwiazdek?
          - Oczywiście - powiedział 
        Wolff. Kropla potu spłynęła mu 
        do oka, wytarł ją gestem 
        odrobinę za gwałtownym.
          - Bez urazy - rzekł Smith. - 
        Po prostu, wiesz, ponieważ 
        podoficerowie nie mają wstępu do 
        Shephearda, zdarza się, że 
        doszywają sobie gwiazdki, żeby 
        móc tu wejść.
          Wolff wziął się w garść.
          - Proszę, może zechce pan 
        sprawdzić.
          - Nie, nie, nie - szybko 
        zaprotestował Smith.
          - To podobieństwo zupełnie 
        mnie zaszokowało.
          - Jasne, rozumiem. Napijmy się 
        jeszcze po jednym. Ezma!
          Żandarm, który rozmawiał z 
        pułkownikiem, długim spojrzeniem 
        omiótł salę. Nosił dystynkcję 
        zastępcy komendanta żandarmerii. 
        Spojrzał na Wolffa. Wolff 
        zastanawiał się, czy tamten 
        pamięta rysopis nożownika z 
        Asjut. Na pewno nie. Zresztą nie 
        przyszłoby im do głowy szukać 
        angielskiego oficera o podobnym 
        wyglądzie. W dodatku Wolff dla 
        zatarcia śladów zapuścił wąsy. 






        Zmusił się, żeby spojrzeć 
        żandarmowi w oczy, a potem 
        spokojnie odwrócić wzrok. 
        Sięgnął po szklankę, świadom 
        tego, że tamten wciąż na niego 
        patrzy.
          Potem załomotały buty i patrol 
        opuścił bar.
          Wolff z trudem powstrzymał 
        westchnienie ulgi. Dopilnował, 
        żeby nie drżała mu ręka, kiedy 
        unosił szklankę, i rzucił:
          - Na zdrowie.
          Wypili.
          - Znasz to miasto - odezwał 
        się Smith. - Co samotny facet 
        może tu robić wieczorem, oprócz 
        picia w Shepheard's?
          Wolff udał, że się głęboko 
        zastanawia nad odpowiedzią.
          - Widziałeś kiedy taniec 
        brzucha?
          - Raz - prychnął pogardliwie 
        Smith. - Gruba brudna Arabka 
        kręciła tyłkiem.
          - W takim razie musisz 
        zobaczyć prawdziwy taniec 
        brzucha.
          - Myślisz?
          - Prawdziwy taniec brzucha to 
        najbardziej podniecające 
        widowisko na świecie.
          Coś dziwnie rozbłysło w oczach 
        Smitha.
          - Naprawdę?
          Wolff pomyślał: majorze Smith, 
        kogoś takiego jak pan było mi 
        trzeba. Powiedział zaś:
          - Najlepsza tancerka to Sonia. 
        Musisz zobaczyć ją w akcji.
          - Może masz rację - przytaknął 
        Smith.
          - Właściwie to sam miałem 
        zamiar wybrać się do "Cha_$cha". 
        Masz ochotę pójść ze mną?
          - Najpierw chlapnijmy jeszcze 
        po jednym.
          Obserwując pijącego Smitha 
        Wolff pomyślał, że majora łatwo 
        chyba będzie podejść. Jeżeli 
        jest normalny. Sonia bez trudu 
        go omota. (Do diabła, myślał, 
        niech ona lepiej nie nawali). 
        Później sprawdzę, czy w teczce 
        nosi czasem coś ciekawszego niż 






        jadłospisy. Wreszcie trzeba 
        będzie znaleźć sposób, aby 
        wyciągnąć z niego to, co wie. Za 
        dużo w tym wszystkim 
        wątpliwości, a za mało czasu.
          Należy działać systematycznie, 
        a pierwszy krok to uzyskanie 
        władzy nad Smithem.
          Dopili i ruszyli do klubu 
        "Cha_$cha". Nigdzie nie było 
        taksówki, wsiedli więc do gharri 
        - odkrytej konnej dorożki. 
        Woźnica bezlitośnie okładał 
        batem starego konia.
          - Facet nieładnie się obchodzi 
        ze zwierzęciem - powiedział 
        Smith.
          - Nieładnie - zgodził się 
        Wolff, myśląc: powinieneś 
        zobaczyć, jak się obchodzimy z 
        wielbłądami.
          W klubie było tłoczno i 
        gorąco, tu też. Wolff musiał dać 
        w łapę kelnerowi, żeby dostać 
        stolik.
          Występ Soni zaczął się w 
        chwilę po tym, jak usiedli. 
        Smith obserwował Sonię. Wolff - 
        Smitha. Już po kilku minutach 
        Smith się ślinił.
          - Niezła jest, co?
          - Fantastyczna - odparł Smith, 
        nie odrywając wzroku od 
        tancerki.
          - Prawdę mówiąc, kiedyś ją 
        poznałem. Chciałbyś, aby się 
        potem do nas przysiadła?
          Tym razem Smith odwrócił się 
        do niego:
          - Wielki Boże! Jeszcze się 
        pytasz?
        
          Tempo stawało się coraz 
        szybsze. Sonia spojrzała na 
        zatłoczoną salę klubu. Setki 
        mężczyzn pożądliwie wlepiały 
        wzrok w jej wspaniałe ciało. 
        Zamknęła oczy.
          Poruszała się automatycznie, 
        górę brały zmysły. W wyobraźni 
        widziała morze twarzy zachłannie 

        w nią wpatrzonych. Czuła drżenie 
        piersi, koliste ruchy brzucha i 
        trzęsienie bioder, tak jakby 
        ktoś jej to robił, jakby wszyscy 






        ci głodni mężczyźni na widowni 
        manipulowali jej ciałem. 
        Szybciej, coraz szybciej. W jej 
        tańcu nie było sztuczek, teraz 
        już nie. Tańczyła dla siebie. 
        Nawet nie słuchała muzyki - 
        muzyka słuchała jej. Przez jej 
        ciało przebiegały fale 
        podniecenia. Oddawała im się, 
        tańcząc, dopóki nie dotarła na 
        skraj spełnienia, kiedy 
        wiedziała, że jeszcze jeden ruch, 
        a uniesie się w powietrze. 
        Zawahała się. Uniosła ramiona. 
        Muzyka umilkła z finalnym 
        głośnym akordem. Wydała okrzyk 
        zawodu i opadła do tyłu, z 
        podwiniętymi nogami i udami 
        otwartymi dla publiczności, 
        uderzając głową o podłogę. Wtedy 
        zgasły światła.
          Tak było zawsze.
          W burzy oklasków wstała i 
        przeszła przez ciemną scenę za 
        kulisy. Szła szybko do swojej 
        garderoby, z pochyloną głową, 
        nie patrząc na nikogo. Nie 
        chciała ich słów ani ich uśmiechów. 
        Nic nie rozumieją. Nikt nie wie, 
        jak to dla niej jest, nikt nie 
        wie, co się z nią dzieje każdego 
        wieczoru podczas tańca.
          Zdjęła pantofle, przezroczyste 
        pantalony, nabijaną cekinami 
        skąpą górę i włożyła jedwabny 
        szlafrok. Usiadła przed lustrem, 
        aby zmyć makijaż. Zawsze robiła 
        to od razu, makijaż szkodzi 
        cerze. Musiała dbać o swe ciało. 
        Zauważyła, że twarz i podbródek 
        znów stały się pełniejsze. 
        Koniec z czekoladą. Dawno 
        przekroczyła wiek, gdy kobiety 
        zaczynają tyć. Jej wiek to 
        kolejna tajemnica, której nie 
        może poznać publiczność. Miała 
        prawie tyle lat co jej ojciec, 
        kiedy zginął. Ojciec...
          Duży, pewny siebie mężczyzna; 
        jego nadzieje zawsze 
        przewyższały osiągnięcia. Sonia 
        spała razem z rodzicami na 
        wąskim, twardym łóżku w kairskim 
        mieszkaniu. Nigdy już od tamtej 
        pory nie czuła się tak ciepło i 






        bezpiecznie. Leżała przytulona 
        do szerokich pleców ojca. 
        Jeszcze dziś pamiętała jego 
        bliski, znajomy zapach. Kiedy 
        już powinna była spać, pojawiał 
        się inny zapach, coś, co ją 
        niesłychanie podniecało. Matka i 
        ojciec zaczynali się w ciemności 
        poruszać, leżąc przy sobie, a 
        Sonia poruszała się razem z 
        nimi. Kilka razy matka 
        zorientowała się, i ojciec zbił 
        wtedy Sonię. Po trzecim razie 
        kazali jej spać na podłodze. 
        Mogła ich słyszeć, ale nie mogła 
        uczestniczyć w przyjemności. 
        Było to okrutne. A wszystko za 
        sprawą matki. Ojciec by jej 
        pozwolił, tak czuła: od początku 
        wi3edział, co robiła. Leżąc na podłodze, 
        zziębnięta i samotna, starała 
        się - nasłuchując - też mieć 
        przyjemność, lecz nie udawało 
        się. Nic się od tamtych dni nie 
        udawało, aż do chwili kiedy w 
        jej życiu zjawił się Alex 
        Wolff...
          Ani razu nie rozmawiała z 
        Wolffem o wąskim łóżku, ale on i 
        tak wszystko rozumiał. 
        Instynktownie wyczuwał głębokie 
        potrzeby, do jakich ludzie się 
        nie przyznawali. On i ta 
        dziewczyna, Fawzi, na nowo 
        stworzyli jej scenerię 
        z dzieciństwa i znów się udawało.
          Wiedziała, że nie kierował się 
        dobrocią. Robił wszystko, aby 
        wykorzystywać innych. Teraz ją 
        chciał wykorzystać do 
        szpiegowania Anglików. Na złość 
        Anglikom Sonia zrobi prawie 
        wszystko - no, oprócz pójścia do 
        łóżka...
          Ktoś zapukał do drzwi 
        garderoby.
          - Wejść - zawołała.
          Wszedł jeden z kelnerów z 
        karteczką. Ruchem głowy 
        odprawiła chłopca i rozwinęła 
        papier. Polecenie było krótkie: 
        "Stolik 41. Alex."
          Zmięła kartkę i upuściła na 
        podłogę. Znalazł kogoś. Prędko 
        poszło. Znów zadziałało jego 






        wyczucie słabości u innych.
          Rozumiała go, bo mieli podobny 
        charakter. Ona także 
        wykorzystywała ludzi, choć nie 
        tak sprytnie jak on. Jego też 
        wykorzystywała. Miał styl, dobry 
        gust, wysoko ustawionych 
        przyjaciół i pieniądze; poza tym 
        niedługo zabierze ją do Berlina. 
        Co innego być gwiazdą w Egipcie, 
        zupełnie coś innego - w Europie. 
        Chciała tańczyć dla 
        arystokratycznych starych 
        generałów i przystojnych młodych 
        żołnierzy; chciała uwodzić 
        mocnych mężczyzn i piękne białe 
        dziewczyny; chciała zostać 
        królową kabaretu w najbardziej 
        dekadenckim mieście świata. 
        Wolff będzie jej paszportem. 
        Tak, ona też go wykorzystuje.
          Dość to niezwykłe, myślała, 
        żeby dwoje ludzi było ze sobą 
        tak blisko, a jednocześnie tak 
        mało miało dla siebie uczucia.
          Naprawdę obciąłby jej wargi.
          Zadrżała, porzuciła te myśli i 
        zaczęła się ubierać. Włożyła 
        białą suknię z szerokimi 
        rękawami i głębokim dekoltem. 
        Dekolt ukazywał piersi, a krój 
        sukni wyszczuplał biodra. 
        Wsunęła stopy w białe sandały na 
        wysokich obcasach. Na obu 
        przegubach zapięła szerokie 
        złote bransolety, a na szyi 
        zawiesiła złoty łańcuch z 
        wisiorkiem w kształcie łzy, 
        która zgrabnie układała się 
        między piersiami. Anglikowi się 
        spodoba. Mają szalenie 
        prostacki gust.
          Rzuciła ostatnie spojrzenie w 
        lustro i wyszła do sali 
        klubowej.
          Szła przez salę w strefie 
        ciszy. Ludzie milkli, kiedy się 
        zbliżała, i zaczynali o niej 
        mówić, kiedy ich minęła. Czuła 
        się tak, jakby swoją osobą 
        zapraszała do zbiorowego gwałtu. 
        Na scenie było inaczej: dzieliła 
        ją od nich niewidzialna ściana. 
        Tutaj każdy mógł jej dotknąć i 
        każdy by chciał. Nikt tego nigdy 






        nie zrobił, lecz 
        niebezpieczeństwo ją 
        podniecało. Doszła do stolika 41 
        i obaj mężczyźni wstali.
          - Sonia, kochanie, tańczyłaś, 
        jak zwykle, wspaniale - 
        powiedział Wolff.
          Przyjęła komplement skinieniem 
        głowy.
          - Pozwól, że ci przedstawię 
        majora Smitha.
          Sonia podała mu rękę. Smith 
        był chudym facetem prawie bez 
        brody, z jasnym wąsem i 
        brzydkimi, kościstymi rękami. 
        Patrzył na nią takim wzrokiem, 
        jakby stanowiła ekstrawagancki 
        deser, właśnie mu przyniesiony.
          - Jestem doprawdy zachwycony - 
        odezwał się Smith.
          Usiedli. Wolff nalał szampana.
          - Tańczyła pani fantastycznie, 
        po prostu fantastycznie. 
        Bardzo... artystycznie - 
        powiedział Smith.
          - Dziękuję.
          Nachylił się nad stolikiem i 
        poklepał ją po ręce.
          - Jest pani cudowna.
          A ty jesteś głupi, pomyślała. 
        Dostrzegła ostrzegawcze 
        spojrzenie Wolffa, wiedział, co 
        pomyślała.
          - Bardzo uprzejmie z pana 
        strony, majorze.
          Widziała, że Wolff jest 
        zdenerwowany. Nie był pewien, 
        czy ona zrobi to, czego chciał. 
        Prawdę mówiąc, sama się jeszcze 
        nie zdecydowała.
          - Znałem świętej pamięci ojca 
        Soni - poinformował Smitha 
        Wolff.
          Kłamał i Sonia wiedziała 
        dlaczego. Chciał jej w ten 
        sposób coś przypomnieć.
          Jej ojciec od czasu do czasu 
        kradł. Kiedy miał pracę, 
        pracował, kiedy jej nie miał - 
        kradł. Pewnego dnia usiłował 
        wyrwać torebkę białej kobiecie 
        w Shari el_$koubri. Towarzysz 
        kobiety stanął w jej obronie i 
        podczas awantury kobieta upadła 
        i zwichnęła rękę. Była jakąś 






        ważną osobą i ojca Soni skazano 
        na karę chłosty. Umarł w trakcie 
        wykonywania kary.
          Oczywiście nikt nie zamierzał 
        go zabijać. Pewno miał słabe 
        serce czy coś w tym rodzaju. 
        Anglików, którzy zajmowali się 
        pilnowaniem prawa, niewiele to 
        obchodziło. Człowiek popełnił 
        przestępstwo, został należycie 
        ukarany i kara go zabiła - o 
        jednego brudnego Araba mniej. 
        Dwunastoletniej Soni złamało to 
        serce. Od tej pory nienawidziła 
        Anglików z całej duszy.
          Uważała, że Hitler miał dobry 
        pomysł, ale skierowany pod 
        niewłaściwym adresem. Nie Żydzi 
        zatruwali świat chorą rasą, lecz 
        Anglicy. Żydzi w Egipcie byli 
        mniej więcej tacy sami jak 
        Egipcjanie: jedni bogaci, drudzy 
        biedni, jedni dobrzy, inni źli. 
        Natomiast wszyscy Brytyjczycy 
        byli jednakowo zarozumiali, 
        chciwi i złośliwi. Gorzko się 
        śmiała ze wspaniałomyślności 
        Anglików, którzy chcieli bronić 
        Polski przed Niemcami, a sami 
        przez cały czas okupowali Egipt.
          Bez względu na powód Niemcy 
        walczyli przeciwko Anglikom i to 
        wystarczyło, by Sonia popierała 
        Niemców.
          Chciała, żeby Hitler pokonał, 
        upokorzył i zrujnował Wielką 
        Brytanię.
          Zrobiłaby wszystko, aby w tym 
        dopomóc.
          Mogła nawet przespać się z 
        Anglikiem.
          Pochyliła się nad stołem.
          - Majorze Smith - powiedziała 
        - jest pan bardzo atrakcyjnym 
        mężczyzną.
          Wolff wyraźnie się rozluźnił.
          Smith siedział oszołomiony. 
        Oczy o mało co nie wyskoczyły mu 
        z orbit.
          - Wielki Boże! Naprawdę pani 
        tak uważa?
          - Tak, majorze.
          - Wolałbym, aby mówiła mi pani 
        po imieniu: Sandy.
          Wolff wstał.






          - Obawiam się, że muszę już 
        wyjść. Soniu, czy mogę cię 
        odwieźć do domu?
          - Sądzę, że możesz to mnie 
        zostawić, kapitanie - powiedział 
        Smith.
          - Tak jest, majorze.
          - Oczywiście jeśli Sonia...
          Sonia zatrzepotała rzęsami.
          - Ależ tak, Sandy.
          - Przykro mi psuć zabawę, ale 
        zaczynam pracę bardzo wcześnie - 
        stwierdził Wolff.
          - Wszystko w porządku - zapewnił 
        go Smith. - Możesz zmykać.
          Po odejściu Wolffa kelner 
        przyniósł kolację, europejski 
        posiłek składajcy się z kotleta 
        i kartofli, który Sonia 
        rozgrzebywała na talerzu, gdy 
        Smith mówił. Opowiadał o 
        sukcesach w szkolnej drużynie 
        krykieta. Od tego czasu nie 
        przydarzyło mu się chyba nic 
        godnego uwagi. Okropnie nudził.
          Sonia wróciła myślami do 
        chłosty.
          Smith pił cały czas przy 
        kolacji. Kiedy wychodzili, lekko 
        się zataczał. Pozwoliła wziąć 
        się pod ramię, bardziej dla jego 
        bezpieczeństwa niż własnego. 
        Szli do łodzi w chłodnym nocnym 
        powietrzu. Smith spojrzał w 
        niebo i powiedział:
          - Te gwiazdy... piękne. - 
        Język mu się trochę plątał.
          Zatrzymali się przy łodzi.
          - Ładnie wygląda - stwierdził 
        Smith.
          - Jest dość przytulna. 
        Chciałbyś obejrzeć, jak jest w 
        środku?
          - No jasne.
          Poprowadziła go trapem, przez 
        pokład, schodami w dół.
          Rozejrzał się wokół szeroko 
        otwartymi oczyma.
          - Muszę powiedzieć, że 
        szalenie tu luksusowo.
          - Napijesz się?
          - Bardzo chętnie.
          Sonia nienawidziła sposobu, w 
        jaki przez cały czas wymawiał 
        "bardzo". Brzmiało to jak 






        "bajdz".
          - Szampana czy coś 
        mocniejszego? - spytała.
          - Kropelka whisky nie 
        zaszkodzi.
          - Proszę siadać.
          Podała mu szklankę i usiadła 
        blisko przy nim. Dotknął jej 
        ramienia, pocałował w policzek i 
        brutalnie złapał za pierś. 
        Zadrżała. Wziął to za oznakę 
        namiętności i ścisnął mocniej.
          Pociągnęła go na siebie. Był 
        szalenie niezgrabny - stale 
        wbijał w nią kolana i łokcie. 
        Wsadził jej rękę pod suknię.
          - Och, Sandy, jesteś taki 
        silny.
          Spojrzała nad jego ramieniem i 
        zobaczyła twarz Wolffa. Klęczał 
        na pokładzie, obserwując 
        wszystko przez luk z bezgłośnym 
        śmiechem.
        
          8
        
          William Vandam z przerażeniem 
        myślał, że nigdy nie znajdzie 
        Alexa Wolffa. Od morderstwa w 
        Asjut minęły już trzy tygodnie i 
        Vandam nie przybliżył się do 
        przestępcy ani na krok. W miarę 
        upływu czasu ślad stygł. Prawie 
        by chciał, aby znów ukradziono 
        teczkę, przynajmniej wiedziałby, 
        o co chodzi Wolffowi.
          Zdawał sobie sprawę, iż 
        zaczyna mieć na punkcie tego 
        człowieka obsesję. Budził się 
        nad ranem, koło trzeciej, gdy 
        wpływ alkoholu wietrzał, i 
        martwił się do rana. coś go 
        dręczyło w stylu Wolffa: sposób 
        w jaki przemknął się do Egiptu, 
        nagłe zabójstwo kaprala Coxa, 
        łatwość, z jaką Wolff wtopił się 
        w miasto. Vandam stale się nad 
        tym wszystkim głowił, 
        zastanawiając się jednocześnie, 
        dlaczego tak go ten przypadek 
        fascynuje.
          Nie zrobił wprawdzie 
        konkretnych postępów, zebrał 
        jednak trochę informacji, które 
        stały się pożywką dla jego 






        obsesji - nie w taki sposób, jak 
        jedzenie karmi człowieka, 
        przynosząc mu satysfakcję, lecz 
        tak, jak paliwo karmi ogień, 
        wzmagając jego siłę.
          Właścicielem Villa les 
        Oliviers był ktoś, kto nazywał 
        się Achmed Rahmha. Rahmhowie to 
        bogata rodzina kairska. Jeden z 
        podwładnych Vandama wygrzebał 
        dokument o ślubie Gamala Rahmhy 
        i niejakiej Evy Wolff, wdowy po 
        Hansie Wolffie, oboje 
        narodowości niemieckiej; oraz 
        dokument adopcji uznający Alexa, 
        syna Hansa i Evy, za prawowite 
        dziecko Gamala Gahmhy...
          Co robiło z Achmeda Rahmhy 
        Niemca i wyjaśniało, jak dostał 
        legalne egipskie dokumenty na 
        nazwisko Alexa Wolffa.
          W papierach znajdował się 
        również testament z zapisem dla 
        Achmeda - Alexa - części fortuny 
        Gamala, a także willi.
          Przesłuchanie wszystkich 
        żyjących członków rodziny Rahmha 
        nie przyniosło rezultatów. 
        Achmed znikł dwa lata wcześniej 
        i od tej pory o nim nie 
        słyszano. Przesłuchujący wrócił 
        z wrażeniem, że nikt specjalnie 
        za adoptowanym synem nie tęskni.
          Vandam był przekonany, że 
        Achmed, kiedy znikł, pojechał do 
        Niemiec.
          Istniała jeszcze inna gałąź 
        rodziny Rahmha, byli to jednak 
        koczownicy i nie można ich było 
        odszukać. Niewątpliwie, myślał 
        Vandam, pomogli oni w jakiś 
        sposób przedostać się Wolffowi z 
        powrotem do Egiptu.
          Teraz Vandam rozumiał. Wolff 
        nie mógł dostać się do kraju 
        przez Aleksandrię. Portu bacznie 
        pilnowano i jego wjazd zostałby 
        odnotowany, dokumenty dokładnie 
        sprawdzone, prędzej czy później 
        odkryto by niemieckie 
        pochodzenie Wolffa i byłby w 
        związku z tym internowany. 
        Przychodząc z południa 
        spodziewał się dostać do Egiptu 
        nie zauważony i odzyskać dawny 






        status "prawdziwego" 
        Egipcjanina. Brytyjczycy mieli 
        szczęście, że w Asjut Wolff 
        wpadł w kłopoty.
          Vandam pomyślał, że to ostatni 
        szczęśliwy przypadek, jaki im 
        się zdarzył.
          Siedział w swym biurze, paląc 
        papierosa za papierosem, i 
        głowił się nad sprawą Wolffa.
          Wolff nie był podrzędnym 
        zbieraczem plotek i bajań. Nie 
        satysfakcjonowało go - w 
        przeciwieństwie do innych 
        agentów - wysyłanie raportów 
        opartych na liczbie żołnierzy 
        spotkanych na ulicy i braku 
        części samochodowych. Kradzież 
        teczki wskazywała na to, że 
        chodzi mu o sprawy najwyższej 
        rangi, i Wolff potrafił obmyślić 
        rozmaite pomysłowe sposoby 
        zdobycia takich informacji. 
        Jeśli dostatecznie długo 
        zostanie na wolności, prędzej 
        czy później odniesie sukces.
          Vandam chodził po pokoju - od 
        wieszaka do biurka, naokoło 
        biurka, aby wyjrzeć przez okno, 
        naokoło drugiej strony biurka i 
        z powrotem do wieszaka.
          Szpieg też miał swoje 
        problemy. Musiał się tłumaczyć 
        przed wścibskimi sąsiadami, 
        ukryć gdzieś radio, poruszać się 
        po mieście, znaleźć 
        informatorów. Mogą mu się 
        skończyć pieniądze, zepsuć 
        radio, informatorzy mogą go 
        wydać albo ktoś całkiem 
        przypadkowo może odkryć jego 
        tajemnicę. Tak czy siak, jakieś 
        tropy muszą wyjść na jaw.
          Im sprytniejszy szpieg, tym 
        dłużej to potrwa.
          Vandam był pewien, że złodziej 
        Abdullah miał powiązania z 
        Wolffem. Kiedy Bogge odmówił 
        aresztowania Abdullaha, Vandam 
        zaofiarował pokaźną sumę 
        pieniędzy za wiadomość o miejscu 
        pobytu Wolffa. Abdullah nadal 
        wprawdzie twierdził, że nigdy nie 
        słyszał o żadnym Wolffie, ale 
        błysk chciwości pokazał się w 






        jego oczach.
          Abdullah mógł nie wiedzieć, 
        gdzie szukać Wolffa, który z 
        pewnością zachował środki 
        ostrożności wobec jawnie 
        nieuczciwego człowieka; z 
        drugiej jednak strony Abdullah 
        mógłby swoimi kanałami uzyskać 
        tę wiadomość. Vandam dał do 
        zrozumienia, że nagroda nadal 
        jest aktualna. Z kolei gdyby 
        Abdullah odnalazł miejsce pobytu 
        Wolffa, mógłby po prostu do 
        niego pójść, powiedzieć o 
        ofercie Vandama i zażądać 
        więcej.
          Vandam krążył po pokoju.
          Coś ze stylem. Ukradkowy 
        przyjazd; morderstwo za pomocą 
        noża; zniknięcie; i... Czegoś tu 
        jeszcze brakuje. Czegoś, o czym 
        Vandam wiedział, o czym czytał w 
        raporcie albo słyszał na 
        odprawie. Prawie tak jakby znał 
        kiedyś Wolffa, dawno temu, a 
        teraz nie mógł go sobie 
        skojarzyć. Styl.
          Zadzwonił telefon.
          Podniósł słuchawkę.
          - Major Vandam.
          - Halo, mówi major Calder, z 
        biura skarbnika.
          Vandam nadstawił ucha.
          - Tak?
          - Parę tygodni temu przysłał 
        nam pan wiadomość, żeby zwracać 
        uwagę na fałszywe funty. 
        Znaleźliśmy trochę.
          - To jest to - ślad.
          - Znakomicie - powiedział 
        Vandam.
          - W gruncie rzeczy nawet 
        bardzo dużo - kontynuował głos.
          - Muszę je zobaczyć jak 
        najszybciej.
          - Już są w drodze. Posyłam 
        umyślnego, powinien wkrótce być 
        u pana.
          - Wie pan, kto je wpłacił?
          - To nie był pojedynczy 
        przypadek, ale mamy dla pana 
        kilka nazwisk.
          - Fantastycznie! Oddzwonię do 
        pana, jak obejrzę banknoty.
          - Pana nazwisko Calder, tak?






          - Tak. - Mężczyzna podał swój 
        numer telefonu. - Porozmawiamy 
        później.
          Vandam odłożył słuchawkę. 
        Fałszywe funty - zgadza się, to 
        może być poszukiwany ślad. 
        Brytyjski funt nie był już 
        oficjalną walutą w Egipcie. 
        Egipt teoretycznie był krajem 
        suwerennym. Jednakże funty można 
        było zawsze wymienić na egipską 
        walutę w biurze brytyjskiego 
        skarbnika. Dlatego ci 
        Egipcjanie, którzy prowadzili 
        liczne interesy z cudzozimcami, 
        zwykle przyjmowali od nich 
        funty.
          Vandam otworzył drzwi i 
        krzyknął:
          - Jakes!
          - Tak jest! - odkrzyknął Jakes 
        równie głośno.
          - Przynieś mi akta o 
        fałszywych banknotach.
          Tak jest!
          Vandam wszedł do pokoju obok i 
        poinformował sekretarza:
          - Oczekuję na przesyłkę od 
        skarbnika. Przynieś mi ją, jak 
        tylko dostaniesz, dobrze?
          - Dobrze, panie majorze.
          Vandam wrócił do biura. W 
        chwilę później zjawił się tam 
        Jakes z dokumentami. Jakes, 
        najstarszy rangą w zespole 
        Vandama, był zdolnym, chętnym do 
        pracy młodym człowiekiem, który 
        ściśle wykonywał rozkazy, ale 
        potrafił również wystąpić z 
        własną inicjatywą. Jeszcze 
        wyższy od Vandama, chudy, 
        czarnowłosy, trochę ponury z 
        wyglądu. Stosunki między nim a 
        Vandamem układały się na 
        zasadzie luźnej formalności: 
        Jakes bardzo skrupulatnie 
        salutował i pilnował wszystkich 
        "Tak jest. Panie majorze!", z 
        drugiej zaś strony omawiali 
        swoją pracę jak równy z równym, 
        a język Jakesa obfitował w 
        przekleństwa. Jakes miał dobre 
        koneksje i zanosiło się na to, 
        że niemal na pewno zajdzie w 
        wojsku wyżej niż Vandam.






          Vandam zapalił lampę na biurku 
        i powiedział:
          - Dobra, teraz pokaż mi 
        zdjęcia fałszywych pieniędzy, 
        robionych w Niemczech.
          Jakes położył teczkę i 
        przerzucił papiery. Wyciągnął 
        plik błyszczących fotografii i 
        rozłożył je na biurku. Każda 
        odbitka ukazywała obie strony 
        banknotu, w nieco większym niż 
        faktyczny formacie.
          Jakes ułożył je według 
        wartości nominałów.
          - Banknoty funtowe, piątki, 
        dziesiątki i dwudziestki.
          Czarne strzałki na zdjęciach 
        wskazywały błędy, dzięki którym 
        można było rozpoznać 
        fałszerstwo.
          Źródło informacji stanowiły 
        fałszywe pieniądze zabrane 
        niemieckim szpiegom schwytanym w 
        Anglii.
          - To idiotyzm dawać szpiegom 
        fałszywe pieniądze - powiedział 
        Jakes.
          Vandam odpowiedział, nie 
        podnosząc głowy znad fotografii:
          - Szpiegostwo to drogi 
        interes, a większość pieniędzy 
        idzie na marne. Po co mają 
        kupować angielskie pieniądze w 
        Szwajcarii, skoro mogą je sami 
        wyprodukować. Szpieg ma fałszywe 
        dokumenty, równie dobrze może 
        mieć fałszywe pieniądze. Poza 
        tym fałszywy pieniądz, jeśli 
        wejdzie w obieg, nieco szkodzi 
        brytyjskiej ekonomii. Powoduje 
        inflację, tak jak rząd, który 
        drukuje pieniądze, aby spłacać 
        swoje długi.
          - Powinni już się chyba 
        zorientować, że łapiemy tych 
        gnojków.
          - Skądże znowu. Kiedy ich 
        łapiemy, bardzo się staramy, 
        żeby Niemcy nie wiedzieli, że 
        ich złapaliśmy.
          - Wszystko jedno, mam 
        nadzieję, że nasi szpiedzy mają 
        prawdziwe marki.
          - Raczej tak. My traktujemy 
        wywiad poważniej niż oni. 






        Chciałbym móc to samo 
        powiedzieć o naszej taktyce 
        czołgowej.
          Sekretarz Vandama zapukał i 
        wszedł. Był to dwudziestoletni 
        kapral, w okularach.
          - Przesyłka od skarbnika, 
        panie majorze.
          - Dobra robota - ucieszył się 
        Vandam.
          - Proszę tu pokwitować, panie 
        majorze.
          Vandam podpisał kwit i rozdarł 
        kopertę. Zawierała kilkaset 
        banknotów jednofuntowych.
          - O, cholera! - zawołał Jakes.
          - Mówili, że mają dużo - 
        powiedział Vandam. - Szkło 
        powiększające, kapralu, ale 
        biegiem.
          - Tak jest.
          Vandam położył banknot funtowy z 
        koperty obok jednej z fotografii 
        i poszukał zdradzieckiego błędu.
          Nie potrzebował szkła 
        powiększającego.
          - Spójrz, Jakes.
          Jakes spojrzał.
          Banknot miał ten sam błąd co 
        na zdjęciu.
          - Zgadza się, panie majorze, 
        nazistowskie pieniądze, robione 
        w Niemczech - orzekł Vandam. - 
        Teraz jesteśmy na jego tropie.
        
          Podpułkownik Reggie Bogge 
        wiedział, że major Vandam jest 
        sprytnym oficerem, obdarzonym 
        pewną dozą chytrości, jaką można 
        czasem spotkać wśród klasy 
        robotniczej; jednak Bogge 
        potrafił sobie radzić z takimi 
        jak Vandam.
          Tego wiczoru Bogge grał w 
        bilard w klubie sportowym Gezira 
        z generałem brygady Poveyem, 
        szefem wywiadu wojskowego. 
        Generał, człowiek bystry, nie 
        przepadał aż tak bardzo za 
        Bogge'em, choć Bogge uważał, iż 
        umie podejść nawet generała.
          Grali po szlingu za punkt i 
        generał zaczynał.
          W pewnej chwili Bogge zapytał:
          - Czy możemy tutaj porozmawiać 






        o sprawach służbowych, panie 
        generale?
          - Proszę bardzo.
          - W ciągu dnia w ogóle nie mam 
        możliwości odejścia od biurka.
          - Czym się pan aktualnie 
        zajmuje? - Generał potarł kredą 
        kijek.
          Bogge wtrącił do łuzy czerwoną 
        bilę i ustawił się do różowej.
          - Jestem prawie pewien, że w 
        Kairze działa dość groźny 
        szpieg. - W różową nie trafił.
          - Słucham, słucham. - Generał 
        pochylił się nad stołem.
          Bogge przyjrzał się szerokim 
        plecom generała. Należy 
        postępować delikatnie. 
        Oczywiście szef wydziału 
        odpowiada za jego sukcesy, 
        ponieważ tylko dobrze kierowane 
        wydziały, jak wiadomo, odnoszą 
        sukcesy; niemniej jednak trzeba 
        wiedzieć, jak subtelnie 
        przypisać zasługi sobie.
          - Pamięta pan - zaczął - że 
        parę tygodni temu w Asjut zabito 
        nożem kaprala?
          - Coś tam pamiętam.
          - Miałem pewne przeczucie i od 
        tej pory idę jego śladem. W 
        zeszłym tygodniu w ulicznej 
        bójce ukradziono teczkę 
        adiutantowi generała sztabowego. 
        Niby nic w tym specjalnego, ale 
        ja połączyłem sobie te rzeczy.
          Generał wtrącił do łuzy białą 
        bilę.
          - Cholera - zaklął. - Pański 
        strzał.
          - Poprosiłem skarbnika, aby 
        rozejrzał się za fałszywymi 
        angielskimi banknotami. I, 
        proszę sobie wyobrazić, znalazł. 
        Moi chłopcy zajęli się nimi. 
        Okazuje się, że zrobiono je w 
        Niemczech.
          - Aha! 
          Bogge wtrącił do łuzy czerwoną 
        bilę, niebieską i jeszcze 
        jedną czerwoną, a potem znów nie 
        trafił w różową.
          - Zostawia mi pan niezłe 
        rozstawienie - rzekł generał, 
        patrząc na stół przymrużonymi 






        oczyma. - Jakieś szanse 
        znalezienia faceta przez te 
        banknoty?
          - Jest taka możliwość. Już 
        nad tym pracujemy.
          - Proszę mi podać tę kobyłkę.
          - Bardzo proszę.
          Generał umieścił kobyłkę na 
        suknie i ustawił się do strzału.
          - Sugerowano poinstruowanie 
        skarbnika, aby nadal przyjmował 
        fałszywe banknoty, na wypadek 
        złapania jakichś dalszych śladów 
        - powiedział Bogge.
          Sugestia wyszła od Vandama i 
        Bogge ją odrzucił. Vandam się 
        wykłócał - to już się stawało 
        męczącym nawykiem z jego strony 
        - i Bogge musiał przywołać go do 
        porządku. Skutki jednak były nie 
        do przewidzenia i gdyby sprawy 
        miały przybrać niekorzystny 
        obrót, Bogge chciał mieć na 
        swoje poparcie konsultację ze 
        zwierzchnikami.
          Generał wyprostował się i 
        zastanowił.
          - Zależy od tego, jakie sumy 
        wchodzą w grę.
          - Jak na razie kilkaset 
        funtów.
          - Bardzo dużo.
          - Moim zdaniem nie musimy 
        przyjmować dalszych fałszywych 
        pieniędzy, panie generale.
          - Dobrze. - Generał pozbył się 
        ostatniej z czerwonych bil i 
        przeszedł na kolory.
          Bogge zaznaczył wynik. Generał 
        zwyciężał, ale Bogge miał to, po 
        co przyszedł.
          - Kto zajmuje się tą 
        szpiegowską sprawą? - zapytał 
        generał.
          - No, w zasadzie ja sam...
          - Ale którego z pańskich 
        majorów pan do niej wyznaczył?
          - Vandama.
          - Aha, Vandama. Niezły gość.
          Podpułkownikowi nie odpowiadał 
        taki zwrot w rozmowie. Generał 
        nie zdaje sobie sprawy, jak 
        bardzo ostrożnie należy 
        postępować z takimi jak Vandam - 
        dać im palec, a chwycą całą 






        rękę. W wojsku awansują teraz 
        ludzi ponad ich stan. W 
        najbardziej koszmarnych snach 
        Bogge'owi wydawał rozkazy syn 
        listonosza, mówiący akcentem z 
        hrabstwa Dorset.
          - Niestety, obawiam się, że 
        Vandam dość lubi tych brudnych 
        Arabów. Choć, tak jak pan mówi, 
        coś tam po swojemu robi.
          - Tak. - Generał rozkoszował 
        się odnoszonymi sukcesami, 
        wtrącając jeden kolor po drugim. 
        - Chodził do tej samej szkoły co 
        ja. Oczywiście dwadzieścia lat 
        później.
          Bogge uśmiechnął się.
          - No, ale on miał stypendium 
        dla biednych, prawda, panie 
        generale?
          - Tak - odparł generał. - Tak 
        samo jak ja.
          Wtrącił do łuzy czarną bilę.
          - Wygrał pan, panie generale - 
        stwierdził Bogge.
        
          Kierownik klubu "Ch_$ch" 
        wyjaśnił, iż ponad połowa jego 
        klientów płaci rachunki funtami, 
        on sam nie potrafi absolutnie 
        powiedziać, kto płacił jaką 
        walutą, a i tak zna po nazwisku 
        zaledwie kilku stałych gości.
          Główny kasjer hotelu 
        Shepheard'a wyraził się w 
        podobnym stylu.
          Tak samo powiedzieli dwaj 
        kierowcy taksówek, właściciel 
        baru dla żołnierzy i burdelmama 
        Madame Fahmy.
          Od następnej osoby na liście, 
        właściciela sklepu Mikisa 
        Aristopoulosa, Vandam nie 
        spodziewał się niczego innego.
          Aristopoulos wymieniał dużo 
        funtów, w większości fałszywych, 
        i Vandam wyobrażał sobie, że 
        jego sklep będzie dość duży, 
        mylił się jednak. Aristopoulos 
        miał niewielki sklepik 
        spożywczy, który pachniał 
        przyprawami i kawą, choć na 
        półkach nie leżało wiele towaru. 
        Sam Aristopoulos był niskim 
        Grekiem, mniej więcej 






        dwudziestopięcioletnim, z 
        szerokim, białozębym uśmiechem. 
        Pod fartuchem w paski nosił 
        bawełniane spodnie i białą 
        koszulę.
          - Dzień dobry panu. Czym mogę 
        służyć?
          - Nie ma pan zbyt dużo do 
        zaoferowania - zauważył Vandam.
          Aristopoulos uśmiechnął się.
          - Jeśli szuka pan konkretnego 
        towaru, mogę go mieć w 
        magazynie. Czy robił już pan 
        kiedyś u mnie zakupy?
          A więc taki to system: rzadkie 
        specjały na zapleczu tylko dla 
        stałych klientów. To znaczy, że 
        Grek prawdopodobnie zna swą 
        klientelę. Poza tym duża ilość 
        fałszywych banknotów, które 
        wymienił, przypuszczalnie 
        oznaczała duże zamówienie, łatwe 
        do zapamiętania.
          - Nie przyszedłem tu na zakupy 
        - powiedział Vandam. - Dwa dni 
        temu przyniósł pan do 
        brytyjskiego skarbnika 
        generalnego sto czterdzieści 
        siedem angielskich funtów i 
        wymienił na walutę egipską.
          Arisopoulos zmarszczył czoło w 
        przewidywaniu kłopotów.
          - Tak...
          - Z tej sumy sto dwadzieścia 
        siedem funtów było fałszywych... 
        nieprawdziwych... niedobrych.
          Aristopoulos uśmiechnął się i 
        rozłożył ręce, wzruszając 
        ramionami.
          - Przykro mi z powodu 
        skarbnika. Biorę pieniądze od 
        Anglików i oddaję Anglikom... Co 
        jeszcze mogę zrobić?
          - Może pan pójść do więzienia 
        za obracanie fałszywymi 
        banknotami.
          Aristopoulos przestał się 
        uśmiechać.
          - Ależ, proszę pana. To 
        niesprawiedliwie. Skąd niby 
        miałem wiedzieć?
          - Czy całą tę sumę wpłaciła 
        jedna osoba?
          - Nie wiem...
          - To niech pan pomyśli! - 






        powiedział ostro Vandam. - Czy 
        ktoś płacił rachunek na sumę stu 
        dwudziestu siedmiu funtów?
          - Ach... tak! Tak! - Nagle 
        twarz Arispoulosa przybrała 
        urażony wyraz. - Bardzo porządny 
        klient. Sto dwadzieścia sześć 
        funtów i dziesięć szylingów.
          - Nazwisko? - Vandam wstrzymał 
        oddech.
          - Pan Wolff...
          - Aaa...
          - To dla mnie szok. Pan Wolff 
        jest od wielu lat dobrym 
        klientem i nigdy kłopotów z 
        płaceniem, nigdy.
          - Proszę posłuchać - zaczął 
        Vandam. - Czy dostarczył mu pan 
        zakupy do domu?
          - Nie.
          - Cholera!
          - Proponowaliśmy dostawę, jak 
        zwykle, lecz tym razem pan 
        Wolff...
          - Zwykle dostarczał pan towar 
        panu Wolffowi do domu?
          - Tak, ale tym razem...
          - Jego adres?
          - Chwileczkę. Villa les 
        Oliviers, Garden City.
          Zniechęcony Vandam walnął 
        pięścią w ladę. Arispoulos 
        trochę się przestraszył. Vandam 
        powiedział:
          - Ostatnio pan jednak niczego 
        pod ten adres nie dostarczał.
          - Odkąd pan Wolff wrócił, to 
        nie. Bardzo mi przykro, proszę 
        pana, że złe pieniądze przeszły 
        przez moje niewinne ręce. Może 
        da się coś zrobić...?
          - Może - zgodził się zamyślony 
        Vandam.
          - Napijmy się kawy.
          Vandam ruchem głowy wyraził 
        zgodę. Arispoulos zaprowadził go 
        na zaplecze. Tutaj półki 
        zapełnione były butelkami i 
        puszkami, przeważnie z importu. 
        Vandam zauważył rosyjski kawior, 
        amerykańską szynkę w puszkach, 
        angielski dżem. Arispoulos nalał 
        gęstej, mocnej kawy do maleńkich 
        filiżanek. Znów się uśmiechał.
          - Tego rodzaju niewielkie 






        problemy zawsze można jakoś 
        rozwiązać między przyjaciółmi.
          Napili się kawy.
          - Może, w geście przyjaźni, 
        mógłbym zaofiarować panu coś z 
        mojego sklepu? Mam trochę win 
        francuskich...
          - Nie, nie...
          - Miewam szkocką whisky, kiedy 
        brakuje jej w całym Kairze...
          - Nie interesuje mnie takie 
        rozwiązanie - rzucił 
        niecierpliwie Vandam.
          - Och! - Arispoulos nabrał 
        pewności, że Vandam oczekuje 
        łapówki.
          - Chcę znaleźć Wolffa - mówił 
        dalej Vandam. - Muszę wiedzieć, 
        gdzie on teraz mieszka. Mówił 
        pan, że jest starym klientem, co 
        kupuje?
          - Dużo szampana. Także trochę 
        kawioru. Kawę, bardzo dużo. 
        Zagraniczny alkohol. Marynowane 
        orzechy, czosnkową kiełbasę, 
        morele w koniaku...
          - Hmm. - Vandam chciwie 
        wysłuchiwał tej przypadkowej 
        informacji. Jaki szpieg wydaje 
        fundusze na importowane 
        smakołyki? Odpowiedź: szpieg 
        niepoważny. Ale Wolff jest jak 
        najbardziej poważny. Kwestia 
        stylu.
          - Ciekaw jestem, kiedy znów 
        się u pana zjawi?
          - Jak mu się skończy szampan.
          - W porządku. Gdy przyjdzie, 
        muszę się dowiedzieć, gdzie 
        mieszka.
          - Ależ proszę pana, jeśli znów 
        nie zechce dostawy do domu...
          - O tym właśnie myślę. 
        Przydzielę panu pomocnika.
          Aristopoulos nie był 
        zachwycony.
          - Ja panu chcę pomóc, ale to 
        jest mój prywatny interes...
          - Nie ma pan wyboru - 
        poinformował go Vandam. - Albo 
        pomoże mi pan, albo pójdzie do 
        więzienia.
          - Angielski oficer, pracujący 
        tu, w moim sklepie...
          - Och, to nie będzie angielski 






        oficer. - Od razu rzucałby się w 
        oczy, pomyślał Vandam, i w 
        dodatku z miejsca wystraszyłby 
        Wolffa. - Chyba znam idealną 
        osobę do tego zadania.
        
          Tego wieczoru po kolacji 
        Vandam poszedł do mieszkania 
        Elene, z wielkim bukietem 
        kwiatów i poczuciem pewnego 
        zażenowania.
          Mieszkała w miłym, 
        przestronnym, starym bloku 
        blisko Place de I'$opera. 
        Konsjerżka Nubijka skierowała 
        Vandama na trzecie piętro. 
        Wszedł po kręconych marmurowych 
        schodach zajmujących środek 
        budynku i zapukał do drzwi 
        mieszkania 3 A.
          Nie spodziewała się go i nagle 
        przyszło mu na myśl, że może 
        być u niej jakiś przyjaciel.
          Czekał niecierpliwie na 
        korytarzu, zastanawiając się, 
        jaka ona będzie we własnym domu. 
        Przyszedł tu po raz pierwszy. 
        Mogła gdzieś wyjść. Z pewnością 
        nie uskarżała się na brak 
        rozrywek...
          Drzwi otworzyły się.
          Miała na sobie żółtą 
        bawełnianą suknię z marszczonym 
        dołem, dość prostą w kroju, ale 
        tak cienką, że nieomal 
        przezroczystą. Ten kolor ładnie 
        pasował do jej lekko brązowej 
        skóry. Przez chwilę patrzyła na 
        niego obojętnie, potem go 
        poznała i uśmiechnęła się tym 
        swoim szelmowskim uśmiechem.
          - Witam - powiedziała.
          - Dobry wieczór.
          Zrobiła krok w przód i 
        pocałowała go w policzek.
          - Proszę wejść.
          Wszedł do środka, a ona 
        zamknęła drzwi.
          - Pocałunku się nie 
        spodziewałem.
          - Część gry. Pozwoli pan, że 
        pana uwolnię od rekwizytu.
          Podał jej kwiaty. Miał 
        wrażenie, że się z niego 
        podśmiewa.






          - Proszę przejść tam, a ja 
        wstawię kwiaty do wody.
          Skierował się tam, gdzie 
        wskazywała palcem i wszedł do 
        salonu. Rozejrzał się. Pokój był 
        urządzony komfortowo, niemal 
        zmysłowo. Dominowały kolory 
        różowy i złoty, stały tam 
        głębokie miękkie siedziska i 
        stół z jasnego dębu. Był to 
        pokój narożny, z oknami na dwóch 
        ścianach, przez okna wpadały 
        teraz promienie wieczornego 
        słońca i sprawiały, iż wszystko 
        z lekka błyszczało. Na podłodze 
        leżał gruby dywan z brązowego 
        futra, wyglądający na skórę 
        niedźwiedzia. Vandam schylił się 
        i dotknął - prawdziwa skóra. 
        nagle, oczyma wyobraźni, 
        zobaczył wyraźnie Elene, na 
        skórze, nagą, wijącą się w 
        miłosnej ekstazie. Zamrugał i 
        spojrzał w inną stronę. Na pufie 
        obok niego leżała książka, którą 
        Elene najpewniej cczytała, kiedy 
        zapukał. Wziął ją do ręki i 
        usiadł. Miejsce było jeszcze 
        ciepłe. Książka nosiła tytuł: 
        "Pociąg do Istambułu". Coś z 
        gatunku płaszcza i szpady. Na 
        ścianie naprzeciwko wisiał 
        współczesny na oko obraz 
        przedstawiający wielki bal. 
        Wszystkie damy miały na sobie 
        wspaniałe, eleganckie suknie, 
        wszyscy mężczyźni byli nago. 
        Vandam przesiadł się na kanapę 
        pod obrazem, aby nie musieć nań 
        patrzeć. Wydawał mu się 
        dziwaczny i nieprzyjemny.
          Weszła z kwiatami w wazonie i 
        zapach wistarii rozszedł się po 
        pokoju.
          - Napije się pan? - spytała.
          - A zrobi pani martini?
          - Tak. Proszę zapalić, jeśli 
        pan chce.
          - Dziękuję.
          Wie, jak przyjmować gości, 
        pomyślał Vandam. I nic dziwnego, 
        biorąc pod uwagę jej sposób 
        zarabiania na życie. Wyciągnął 
        papierosy.
          - Obawiałem się, że pani nie 






        zastanę.
          - Dziś jestem w domu.
          W głosie jej zabrzmiało coś 
        osobliwego, gdy to mówiła, lecz 
        Vandam nie wiedział co 
        dokładnie. Przypatrywał się, jak 
        miesza martini. Zamierzał 
        pokierować spotkaniem trzymając 
        się spraw ściśle zawodowych, 
        ale to ona przejęła 
        kierownictwo. Czuł się jak 
        tajemniczy kochanek.
          - Lubi pani takie rzeczy? - 
        Wskazał na książkę.
          - Ostatnio czytam kryminały.
          - Dlaczego?
          - Żeby się dowiedzieć, jak 
        powinien się zachować szpieg.
          - Nie sądzę, aby pani... - 
        Zobaczył, że się uśmiecha, i 
        zrozumiał, iż znów żartuje sobie 
        z niego. - Nigdy nie wiem, kiedy 
        pani mówi serio.
          - Bardzo rzadko. - Wręczyła mu 
        szklankę i usiadła na drugim 
        końcu kanapy. Spojrzała na 
        niego ponad brzegiem swojej 
        szklanki. - Za szpiegostwo!
          Popijał martini. Znakomite. I 
        ona też. Łagodne światło 
        słoneczne dodawało blasku jej 
        skórze. Ramiona i nogi były 
        gładkie i miękkie. Pomyślał, że 
        w łóżku byłaby taka sama jak 
        poza nim - na luzie, zabawna, 
        chętna do wszystkiego. Cholera! 
        Ostatnim razem też wywarła na 
        nim takie wrażenie - ruszył 
        potem na jedną ze swych rzadkich 
        hulanek i wylądował w przeklętym 
        burdelu.
          - O czym pan myśli? - spytała.
          - O szpiegach.
          Roześmiała się; zupełnie jakby 
        mogła wiedzieć, że kłamie.
          - Musi pan bardzo kochać swoją 
        pracę - stwierdziła.
          Jak ona to robi, myślał. Stale 
        wytrąca go z równowagi, swoimi 
        żartami- intuicją, niewinną 
        twarzą i długimi brązowyi 
        nogami.
          - Łapanie szpiegów jest pracą 
        przynoszącą satysfakcję, choć 
        jej nie kocham - odparł.






          - Co się z nimi dzieje, kiedy 
        ich pan złapie?
          - Zazwyczaj kończą na 
        szubienicy.
          - Och!
          Dla odmiany jemu udało się 
        wytrącić ją z równowagi. 
        Zadrżała.
          - Pechowcy zwykle umierają 
        podczas wojny - powiedział.
          - I dlatego nie kocha pan 
        swojej pracy... bo się ich 
        wiesza?
          - Nie. Nie kocham mojej pracy, 
        bo nie zawsze uda mi się ich 
        złapać.
          - Jest pan dumny ze swego 
        twardego serca?
          - Nie sądzę, abym miał twarde 
        serce. Po prostu wolimy zabijać 
        ich, niż żeby oni zabijali nas.
          Jak to się stało, że się przed 
        nią tłumaczę, pomyślał.
          Wstała, żeby nalać mu następne 
        martini. Przyglądał się, jak 
        idzie przez pokój. Poruszała się 
        z gracją, jak kot, pomyślał; 
        nie, jak kociak. Spojrzał na jej 
        plecy, gdy się schyliła po 
        shaker, i ciekaw był, czy ma coś 
        pod żółtą sukienką. Zwrócił 
        uwagę na jej dłonie, kiedy 
        nalewała napój do szklanki - 
        smukłe i silne. Dla siebie już 
        nie nalała.
          Ciekawe, skąd pochodzi, 
        pomyślał.
          - Pani rodzice żyją? - 
        zapytał.
          - Nie - odparła krótko.
          - Przepraszam. - Wiedział, że 
        kłamie.
          - Czemu pan o to spytał?
          - Ze zwykłej ciekawości. 
        Jeszcze raz przepraszam.
          Pochyliła się i lekko musnęła 
        jego ramię, pieszczotą lekką jak 
        wiaterek.
          - Za często pan przeprasza. - 
        Odwróciła od niego głowę, jakby 
        się wahając; potem, pod wpływem 
        chwili, zaczęła mu o sobie 
        opowiadać.
          Była najstarszym z pięciorga 
        dzieci w rozpaczliwie biednej 






        rodzinie. Rodziców miała 
        kulturalnych i kochających. 
        "Ojciec nauczył mnie 
        angielskiego, a matka noszenia 
        czystego ubrania", powiedziała. 
        Ojciec jednak, krawiec, człowiek 
        ultraortodoksyjny, zraził do 
        siebie resztę społeczności 
        żydowskiej w Aleksandrii po 
        doktrynalnej kłótni z rytualnym 
        rzezakiem. Kiedy Elene miała 
        piętnaście lat, ojciec zaczął 
        ślepnąć. Nie mógł już pracować 
        jako krawiec, lecz ani nie 
        prosił, ani by nie przyjął 
        pomocy od "odstępców" - Żydów z 
        Aleksandrii, Elene poszła do 
        pracy, jako służąca na stałe, do 
        jednego z angielskich domów i 
        posyłała pieniądze rodzinie. Od 
        tego momentu jej opowieść nie 
        różniła się niczym od tej 
        powtarzanej od stu lat w domach 
        brytyjskiej warstwy panującej, 
        pomyślał Vandam. Zakochała się w 
        młodym paniczu, a on ją 
        wykorzystał. Miała szczęście, że 
        wszystko się wydało, nim zaszła 
        w ciążę. Syna posłano na 
        uniwersytet, a Elene odprawiono. 
        Przerażał ją powrót do domu i 
        związana z tym konieczność 
        przyznania się do stosunków 
        cielesnych, w dodatku z gojem. 
        Żyła z pieniędzy za odprawę i co 
        tydzień posyłała tę samą sumę 
        do domu, dopóki pieniądze się 
        nie skończyły. Potem obleśny 
        przedsiębiorca, którego poznała 
        w domu, gdzie służyła, wynajął 
        jej mieszkanie i w ten sposób 
        zaczęła nowe zajęcie. Wkrótce 
        ojciec dowiedział się, jak żyje, 
        i kazał rodzinie odmówić za nią 
        shiva.
          - Co to jest shiva? - spytał 
        Vandam.
          - Modlitwa za zmarłych.
          Od tego czasu nie miała z nimi 
        żadnego kontaktu, tylko 
        wiadomość od przyjaciółki, gdy 
        zmarła matka.
          - Nienawidzi pani ojca? - 
        spytał Vandam.
          Wzruszyła ramionami.






          - Obróciło się to wszystko 
        raczej korzystnie. - Rozłożyła 
        ręce wskazując na mieszkanie.
          - I jest pani szczęśliwa?
          Spojrzała na niego. Dwa razy 
        jakby chciała coś powiedzieć, 
        nie odezwała się jednak. W końcu 
        odwróciła głowę.
          Vandam czuł, iż żałuje, że 
        uległa pokusie i opowiedziała mu 
        historię swego życia.
          - Co pana tu sprowadza, 
        majorze? - spytała, zmieniając 
        temat.
          Vandam skoncentrował się. Był 
        nią tak zajęty - obserwacją jej 
        rąk i oczu, kiedy opowiadała o 
        przeszłości - że zapomniał na 
        chwilę o swym celu.
          - Ciągle szukam Alexa Wolffa - 
        zaczął. - Jego jeszcze nie 
        znalazłem, ale znalazłem sklep, 
        gdzie się zaopatruje w żywność.
          - Jak pan to zrobił? 
          Postanowił nie mówić. 
        Najlepiej, żeby nikt poza 
        wywiadem nie wiedział, że 
        szpiegów gubią fałszywe 
        pieniądze.
          - To długa historia. 
        Najważniejsze jest to, że 
        chciałbym zainstalować kogoś w 
        sklepie, na wypadek gdyby się 
        znów pojawił.
          - Mnie.
          - Taki miałem zamiar.
          - I, kiedy on przychodzi, walę 
        go w głowę workiem cukru i 
        pilnuję nieprzytomnego ciała do 
        pańskiego przyjścia.
          Vandam roześmiał się.
          - Wierzę, że by to pani 
        zrobiła. Już widzę, jak pani 
        przeskakuje przez ladę.
          - Zdawał sobie sprawę ze swego 
        luzu i postanowił wziąć się w 
        garść, nim zrobi z siebie 
        głupca.
          - A poważnie, co mam robić?
          - Poważnie, musi pani wykryć, 
        gdzie mieszka.
          - Jak?
          - Nie jestem pewien. - Vandam 
        zawahał się. - Myślałem, że może 
        pani się do niego zbliży. Jest 






        pani bardzo atrakcyjną kobietą, 
        wyobrażam sobie, że by się to 
        bez trudu  udało.
          - Co pan ma na myśli przez 
        "zbliżenie"?
          - To już zależy tylko od pani. 
        Pod warunkiem, że pani zdobędzie 
        adres.
          - Rozumiem.
          Nagle jej nastrój się zmienił 
        i w głosie zabrzmiała gorycz. 
        Zmiana zaskoczyła Vandama - 
        reagowała za szybko jak dla 
        niego. Przecież kobiety takiej 
        jak ona nie może obrażać tego 
        rodzaju propozycja?
          - Dlaczego jeden z pańskich 
        żołnierzy nie śledzi go ze 
        sklepu do domu? - spytała Elene.
          - Niewykluczone, że będę musiał 
        tak to rozegrać, jeśli nie uda 
        się pani zdobyć jego zaufania. 
        Cały szkopuł w tym, że on może 
        zauważyć, iż ktoś za nim chodzi, 
        i zgubić ten ogon; w takim razie 
        już nigdy nie przyszedłby do 
        sklepiku, a my stracilibyśmy 
        szansę. Ale jeśli zdoła pani 
        skłonić go, żeby, powiedzmy, 
        zaprosił panią do siebie na 
        kolację, zdobędziemy potrzebne 
        wiadomości, nie zdradzając 
        przedwcześnie swych zamiarów. 
        Oczywiście może z tego i tak nic 
        nie wyjść. Oba rozwiązania są 
        ryzykowne, ale ja wolę sposób 
        bardziej finezyjny.
          - Rozumiem.
          Vandam nie wątpił, że Elene 
        rozumie: plan był przecież jasny 
        jak słońce. Co się z tą 
        dziewczyną działo, do diabła? 
        Wydawała mu się bardzo dziwna: 
        chwilami bywał nią wręcz 
        oczarowany, a już za moment 
        doprowadzała go do pasji. Po raz 
        pierwszy przyszło mu na myśl, że 
        Elene może odmówić spełnienia 
        jego prośby.
          - Czy zrobi pani to, o co 
        proszę? - spytał ze 
        zdenerwowaniem.
          Wstała i znów nalała mu martini. 
        Tym razem sama też się napiła. 
        Była okropnie spięta, ale 






        najwidoczniej nie zamierzała 
        wyjawić Vandamowi przyczyny tego 
        niepokoju. Majora zawsze 
        drażniły kobiety, ulegające 
        takim nastrojom. Gdyby 
        dziewczyna odmówiła teraz 
        współpracy, byłoby to cholernie 
        nie w porę.
          W końcu Elene powiedziała:
          - To chyba nie gorsze niż 
        rzeczy, które robiłam przez całe 
        życie.
          - Tak właśnie sądziłem - rzekł 
        Vandam z ulgą.
          Spojrzała nań spode łba.
          - Zacznie pani od jutra - 
        powiedział. Dał jej kartkę z 
        adresem sklepu. Wzięła ją nie 
        patrząc. - Właściciel nazywa się 
        Mikis Aristopoulos.
          - Jak długo może to potrwać? - 
        spytała.
          - Nie wiem - odrzekł Vandam 
        wstając. - Będę się z panią 
        kontaktował co kilka dni, żeby 
        sprawdzić, czy wszystko w 
        porządku... ale pani sama 
        odezwie się do mnie, jak tylko 
        tamten się pojawi, dobrze?
          - Dobrze.
          Vandam przypomniał sobie o 
        jeszcze jednym szczególe.
          - Aha, sklepikarz myśli, że 
        Wolff podejrzany jest o 
        fałszerstwo pieniędzy - 
        powiedział. - Proszę nic mu nie 
        mówić o szpiegostwie.
          - Nie powiem.
          Jej nastrój zmienił się 
        nieodwracalnie. Już się nie 
        czuli ze sobą tak dobrze jak 
        przedtem.
          - Nie będę pani przeszkadzał w 
        lekturze - powiedział Vandam.
          - Odprowadzę pana - odparła 
        Elene, wstając z miejsca.
          Ruszyli w stronę drzwi. Kiedy 
        major wychodził, korytarzem 
        akurat zbliżał się lokator z 
        sąsiedniego mieszkania. Vandam, 
        który przez cały wieczór 
        podświadomie wyobrażał sobie tę 
        chwilę, zrobił właśnie to, czego 
        zrobić bynajmniej nie zamierzał: 
        wziął Elene za rękę, pochylił 






        głowę i pocałował dziewczynę w 
        usta. Jej wargi lekko się 
        poruszyły w odpowiedzi. Vandam 
        cofnął się. Sąsiad przeszedł za 
        jego plecami. Major spojrzał na 
        Elene. Sąsiad otworzył drzwi, 
        wszedł do mieszkania i zamknął 
        za sobą. Vandam puścił rękę 
        dziewczyny.
          - Dobry z pana aktor - 
        powiedziała.
          - Owszem - przyznał. - Do 
        widzenia.
          Odwrócił się i ruszył szybkim 
        krokiem wzdłuż korytarza. 
        Wiedział, że powinien być 
        zadowolony z tego, co udało mu 
        się osiągnąć, czuł się jednak 
        tak, jakby popełnił czyn nieco 
        haniebny. Usłyszał, że drzwi 
        mieszkania Elene zamknęły się za 
        nim z hukiem.
          Elene oparła się plecami o 
        drzwi, przeklinając Williama 
        Vandama.
          Pojawił się w jej życiu jako 
        dworny Anglik, proponując 
        zupełnie nową pracę, dzięki 
        której przyczyniłaby się do 
        zwycięstwa w wojnie; i zaraz 
        potem kazał jej znów się kurwić.
          Naprawdę wierzyła, że dzięki 
        Vandamowi zacznie nowe życie. 
        Koniec z bogatymi biznesmenami, 
        z ukradokowymi romansami: już 
        nigdy nie będzie tancerką ani 
        kelnerką. Ma wreszcie pracę 
        wartą zachodu - coś, w co 
        wierzy, coś istotnego. Tymczasem 
        jednak okazało się, że gra ma 
        się toczyć według starych reguł.
          Od siedmiu lat żyła z tego, że 
        ma piękną twarz i ciało; chciała  
        już z tym skończyć.
          Wróciła do pokoju, żeby się 
        napić. Na stole stał kieliszek 
        Vandama, do połowy opróżniony. 
        Przytknęła go do ust. Alkohol 
        był ciepły i gorzki.
          Vandam nie od razu jej się 
        spodobał; początkowo uważała, że 
        jest sztywny, uroczysty, nudny. 
        Potem jednak zmieniła zdanie. 
        Kiedy właściwie przyszło jej na 
        myśl, że za sztywną 






        powierzchownością może się kryć 
        zupełnie inny człowiek? 
        Przypomniała sobie: wtedy, kiedy 
        się po raz pierwszy roześmiał. 
        Jego śmiech zaintrygował ją. 
        Dziś Vandam też się zaśmiał, 
        kiedy oświadczyła, że uderzy 
        Wolffa po głowie workiem cukru. 
        Gdzieś w głębi osobowości tego 
        mężczyzny tkwiło bogate złoże 
        śmiechu; ilekroć ktoś je 
        poruszył, śmiech tryskał i na 
        chwilę opanowywał majora bez 
        reszty. Elene miała wrażenie, że 
        Vandam pała ogromną żądzą 
        życia, nad którą sprawuje pełną 
        kontrolę - zbyt pełną. Dlatego 
        też miała ochotę zaleźć mu za 
        skórę i zmusić go, żeby stał się 
        sobą. Dlatego właśnie 
        przekomarzała się z nim, 
        próbując znów sprowokować go do 
        śmiechu.
          I dlatego go pocałowała.
          To, że ma go u siebie w domu - 
        że Vandam siedzi u niej na 
        kanapie, paląc i rozmawiając - 
        napawało ją uczuciem 
        przedziwnego szczęścia. Wręcz 
        wyobrażała sobie, jak miło było 
        pójść do łóżka z tym silnym 
        naiwnym mężczyzną i pokazać mu 
        rzeczy, o jakich dotychczas 
        nawet nie śnił. Czemu właściwie 
        jej się spodobał? Może dlatego 
        że traktował ją jak człowieka, a 
        nie jak girlaskę. Wiedziała, że 
        nigdy nie poklepuje jej po 
        siedzeniu mówiąc:
          - Nie łam sobie nad tym tej 
        ślicznej główki.
          A teraz wszystko zepsuł. 
        Dlaczego właściwie tak bardzo 
        się przejęła sprawą Wolffa? Nie 
        mogło jej przecież zaszkodzić 
        jeszcze jedno obłudne 
        uwiedzenie. Vandam powidział to 
        prawie bez ogródek. Tym samym 
        wyjawił, że uważa ją za kurwę. O 
        to właśnie była na niego taka 
        zła. Chciała, żeby ją szanował, 
        ale kiedy kazał jej "zbliżyć 
        się" do Wolffa, zrozumiała, że 
        nigdy nie zdobędzie jego 
        prawdziwego szacunku. Od 






        początku była to zresztą zwykła 
        głupota; związek między taką 
        kobietą jak Elene a oficerem 
        angielskim nie mógł rozwinąć się 
        inaczej niż wszystkie inne jej 
        związki: z jednej strony byłaby 
        to manipulacja, z drugiej 
        zależność, a nikt nikogo nie 
        darzyłby szacunkiem. Vandam 
        zawsze uważałby ją za kurwę. 
        Przez chwilę wydawał jej się 
        inny niż reszta mężczyzn, lecz 
        najwidocznie pomyliła się co do 
        niego.
          Tylko dlaczego robi mi to aż 
        taką różnicę? - pomyślała.
        
          W głuchą noc Vandam siedział 
        po ciemku przy oknie w sypialni, 
        paląc papierosy i patrząc na Nil 
        zalany księżycową poświatą, gdy 
        nagle w pamięci snuło mu jak 
        żywe wspomnienie z dzieciństwa.
          Ma jedenaście lat. Jak dotąd 
        nie przeżył żadnych doświadczeń 
        seksualnych. Fizycznie nie 
        przestał jeszcze być dzieckiem. 
        Od urodzenia mieszka w segmencie 
        z szarej cegły. Na piętrze jest 
        łazienka. Do ogrzewania wody 
        służy piec węglowy w kuchni na 
        parterze. Podobno dowodzi to, że 
        rodzinie Vandamów ogromnie się 
        powiodło. Williamowi nie wolno 
        się tym chwalić. Kiedy pójdzie 
        do nowej, szykownej szkoły w 
        Bournemouth, wręcz będzie musiał 
        udawać, że łazienka z gorącą 
        wodą w kranie wydaje mu się 
        czymś zupełnie normalnym. W domu 
        Vandamów łazienka i ubikacja to 
        jedno pomieszczenie. Chłopiec 
        właśnie idzie zrobić siusiu. 
        matka kąpie akurat jego 
        siedmioletnią siostrzyczkę, ale 
        nikomu nie będzie przeszkadzało, 
        że on siusia. Robił to już 
        nieraz w ich obecności; druga 
        ubikacja jest w ogrodzie, kawał 
        drogi, a na dworze ziąb. William 
        zapomniał jednak o tym, że razem 
        z siostrzyczką kąpie się 
        ośmioletnia kuzynka. Chłopiec 
        wchodzi do łazienki. 
        Siostrzyczka siedzi w wodzie. 






        Kuzynka stoi, zamierzając wyjść 
        z wanny. Matka trzyma ręcznik w 
        pogotowiu. Chłopiec spogląda na 
        kuzynkę.
          Jest oczywiście naga. William 
        po raz pierwszy w życiu widzi 
        gołą dziewczynkę, która nie jest 
        jego siostrzyczką. Kuzynka jest 
        pulchna, od siedzenia w gorącej 
        wodzie zarumieniona na całym 
        ciele. William nigdy jeszcze nie 
        widział równie uroczego 
        zjawiska. Stoi w progu, patrząc 
        na małą z nieukrywanym 
        zaciekawieniem i podziwem.
          Nie zauważył grożącego ciosu. 
        Wielka dłoń matki pojawia się 
        jakby znikąd. Z głośnym 
        klaśnięciem uderza chłopca w 
        policzek. Matka potrafi zdrowo 
        uderzyć, a ten cios udał się jej 
        jak mało który. Boli jak diabli, 
        ale gorszy od bólu jest szok. 
        Najgorsze jednak jest to, że 
        ciepłe uczucie, które ogarnęło 
        chłopca, zostało strzaskane jak 
        szyba.
          - Wynoś się! - krzyczy 
        matka. Chłopiec wychodzi, 
        zraniony i poniżony.
          Vandam przypomniał sobie to 
        wszystko, kiedy siedząc samotnie 
        wpatrywał się w egipską noc. 
        Zadał sobie to samo pytanie, 
        które przyszło mu na myśl, gdy 
        tylko rzecz się stała:
          - Dlaczego to zrobiła?
        
          9
        
          Wczesnym rankiem posadzka 
        meczetu ziębiła bose stopy Alexa 
        Wolffa. Garstka pobożnych, 
        przybyłych skoro świt, nikła 
        wobec ogromu sali o sklepieniu 
        podpartym kolumnami. Panowała 
        cisza i spokój. Świątynię 
        wypełniało mętne szare światło. 
        Przez jedną z wąskich, wysoko 
        umieszczonych szczelin w murze 
        wpadł promień słońca i w tejże 
        chwili rozległ się okrzyk 
        muezina:
          - Allahu akbar! Allahu akbar! 
        Allahu akbar! Allahu akbar!






          Wolff zwrócił się twarzą w 
        stronę Mekki.
          Miał na sobie długą szatę i 
        turban. W ręku trzymał zwykłe 
        arabskie sandały. Sam właściwie 
        nie wiedział, po co chodzi do 
        meczetu. Jego pobożność była 
        czysto teoretyczna. Został 
        wprawdzie obrzezany zgodnie z 
        zasadami islamu i odbył 
        pielgrzymkę do Mekki, pił jednak 
        alkohol i jadał wieprzowinę, 
        nigdy nie płacił podatku na 
        rzecz ubogich, nie pościł w 
        Ramadanie i nie modlił się co 
        dzień, a tym bardziej pięć razy 
        dziennie. Czuł jednak czasem 
        potrzebę pogrążenia się na parę 
        minut w swojskim, mechanicznym 
        rytuale religii swego ojczyma. W 
        takich razach wstawał przed 
        świtem - podobnie jak dziś - 
        wkładał tradycyjny strój i 
        ruszał zimnymi, cichymi ulicami 
        do meczetu, do którego chadzał 
        niegdyś jego ojciec. Na 
        dziedzińcu zewnętrznym odbywał 
        ceremonialne ablucje i tuż przed 
        rozpoczęciem modłów porannych 
        wchodził do świątyni.
          Dotknął dłońmi uszu, po czym 
        splótł ręce przed sobą, okalając 
        palcami prawej dłoni palce 
        lewej. Złożył pokłon i uklęknął. 
        Jął recytować modlitwę el_fatha: 
        w odpowiednich momentach 
        dotykając czołem posadzki.
          - W imię Boga miłosiernego i 
        współczującego. Chwała niech 
        będzie Bogu, władcy światów, 
        miłosiernemu i współczującemu, 
        księciu sądnego dnia. Tobie 
        służymy i do ciebie zanosimy 
        modły o pomoc. Prowadź nas 
        słuszną drogą, drogą tych, 
        którym okazałeś miłosierdzie, 
        tych, na których nie ciąży gniew, 
        tych, co nie błądzą.
          Spojrzał przez prawe, a potem 
        przez lewe ramię, aby powitać 
        dwóch aniołów, zapisujących jego 
        dobre i złe uczynki.
          Kiedy  spoglądał przez lewe 
        ramię, ujrzał Abdullaha.
          Nie przerywając modlitwy, 






        złodziej uśmiechnął się od ucha 
        do ucha, ukazując stalowy ząb.
          Wolff wstał i wyszedł. Na 
        dworze przystanął, żeby włożyć 
        sandały. W ślad za nim nadszedł 
        Abdullah, kołysząc brzuszyskiem.
          Podali sobie ręce.
          - Jesteś równie pobożny jak ja 
        - powiedział Abdullah. - 
        Wiedziałem, że prędzej czy 
        później przyjdziesz do meczetu 
        swego ojca.
          - Szukałeś mnie?
          - Wielu ludzi cię szuka.
          Idąc ramię w ramię oddalili 
        się od meczetu. Abdullah 
        powiedział:
          - Ponieważ wiem, że jesteś 
        człowiekiem głęboko wierzącym, 
        nie mogłem cię wydać Anglikom, 
        nawet za tak wielką sumę. 
        Powiedziałem więc majorowi 
        Vandamowi, że nie znam żadnego 
        Alexa Wolffa ani Achmeda Rahmhy.
          Wolff zatrzymał się raptownie. 
        A zatem nadal go poszukiwano. 
        Zdążył już poczuć się 
        bezpiecznie - zbyt szybko, jak 
        się okazało.
          Złapał Abdullaha za ramię i 
        skręcił wraz z nim do arabskiej 
        kafejki. Usiedli.
          - Wie, jak brzmi moje arabskie 
        nazwisko - powiedział Wolff.
          - Wie o tobie wszystko... 
        prócz tego, gdzie cię szukać.
          Wolffa ogarnął niepokój, a 
        zarazem ogromna ciekawość.
          - Jaki jest ten major? - 
        spytał.
          Abdullah wzruszył ramionami.
          - Żadna sztuka dowiedzieć się, 
        gdzie mieszkasz - odparł.
        - Anglik - powiedział. - Za 
        grosz subtelności. Za grosz 
        wychowania. Nosi szorty khaki, a 
        twarz ma czerwoną jak pomidor.
          - Mógłbyś się bardziej wysilić 
        - wtrącił Wolff.
          Abdullah skinął głową.
          - Jest cierpliwy i uparty - 
        powiedział. - Na twoim miejscu 
        bałbym się go.
          Wolff poczuł nagle, że 
        istotnie się boi.






          - A co on robi? - spytał.
          - Wywiedział się wszystkiego o 
        twojej rodzinie. Rozmawiał z 
        twoimi braćmi. Powiedzieli, że 
        nic o tobie nie wiedzą.
          Właściciel kafejki przyniósł 
        im po porcji tłuczonej fasoli i 
        po bochenku chleba z grubo 
        mielonego ziarna. Wolff ułamał 
        kawałek chleba i umoczył go w 
        fasoli. Wokół misek zaczęły 
        gromadzić się muchy. Mężczyźni 
        nie zwracali na nie uwagi.
          Abdullah mówił z pełnymi 
        ustami.
          - Vandam daje sto funtów za 
        twój adres. Ha! Tak jakby 
        myślał, że za pieniądze wydamy 
        kogoś z naszych.
          Wolff przełknął.
          - Choćbyś znał mój adres - 
        powiedział.
          Abdullah wzruszył ramionami.
          - Żadna sztuka dowiedzieć się 
        gdzie mieszkasz - odparł.
          - Wiem - przyznał Wolff. - Więc 
        na dowód, że wierzę w twoją 
        przyjaźń, sam ci powiem. 
        Mieszkam w hotelu Shephearda.
          Abdullah zrobił urażoną minę.
          - Przyjacielu, wiem, że to 
        nieprawda. Przecież Anglicy 
        przede wszystkim właśnie tam by 
        cię szukali...
          - Nie zrozumiałeś - rzekł 
        Wolff z uśmiechem. - Nie jestem 
        w tym hotelu gościem. Pracuję w 
        kuchni: zmywam garnki, a kiedy 
        dzień dobiega końca, razem z 
        kilkunastoma innymi ludźmi kładę 
        się na podłodze i w ten sposób 
        nocuję.
          - Sprytne! - uśmiechnął się 
        Abdullah; podobał mu się pomysł 
        Wolffa, a poza tym był 
        zachwycony, że zdobył cenną 
        informację. - Ukrywasz się pod 
        samym nosem Anglików!
          - Wiem, że dochowasz tajemnicy 
        - powiedział Wolff. - Mam 
        nadzieję, że przyjmiesz w darze 
        sto funtów, które chcę ci 
        ofiarować w dowód wdzięczności 
        za twoją przyjaźń.
          - Ależ to niepotrzebne...






          - Będę nalegał.
          Abdullah westchnął i z 
        ociąganiem ustąpił.
          - Niech będzie - powiedział.
          - Każę dostarczyć pieniądze do 
        twojego domu.
          Abdullah wytarł pustą miskę 
        resztką chleba.
          - Muszę już cię pożegnać - 
        oświadczył. - Pozwól, że zapłacę 
        za twoje śniadanie.
          - Proszę bardzo.
          - Ach! Niestety, nie mam przy 
        sobie pieniędzy. Przepraszam 
        najmocniej...
          - Nic się nie stało - 
        powiedział Wolff. - Alallah: 
        wszystko jest w rękach Boga.
          Abdullah odpowiedział 
        konwencjonalną formułką:
          - Allah yisallimak: - niechaj 
        Bóg ma cię w opiece. - Z tymi 
        słowy opuścił kafejkę.
          Wolff kazał podać sobie kawę i 
        zaczął myśleć o Abdullahu. 
        Złodziej wydałby go oczywiście 
        za sumę znacznie mniejszą niż 
        sto funtów. Jeżeli dotychczas 
        nie zdradził, to tylko dlatego, 
        że nie wiedział, gdzie Wolff 
        mieszka. Starał się jednak tego 
        dowiedzieć i właśnie po to 
        przyszedł do meczetu. Z góry 
        wiadomo było, że teraz sprawdzi, 
        czy Wolff rzeczywiście mieszka w 
        hotelowej kuchni. Mogło się to 
        okazać niełatwe, bo nikt by 
        przecież nie przyznał, że 
        personel sypia na kuchennej 
        podłodze. Nawet sam Wolff nie 
        był pewien, czy tak jest. 
        Należało jednak liczyć się z 
        tym, że Abdullah prędzej czy 
        później odkryje kłamstwo. Cała 
        opowieść Wolffa stanowiła 
        jedynie manewr opóźniający, 
        podobnie jak łapówka. Lecz 
        dzięki temu posunięciu można 
        było się spodziewać, że gdy 
        Abdullah odkryje, że Wolff 
        mieszka na łodzi Soni, 
        prawdopodobnie tam właśnie się 
        zgłosi po kolejną sumę 
        pieniędzy, zamiast pójść z 
        wiadomością do Vandama.






          Udało się więc zapanować nad 
        sytuacją - przynajmniej 
        chwilowo.
          Wolff zostawił na stole trochę 
        bilonu i wyszedł.
          Miasto tymczasem ożyło. Na 
        jezdniach tłoczyły się pojazdy, 
        na chodnikach przekupnie i 
        żebracy. W powietrzu pełno było 
        zapachów przyjemnych i 
        nieprzyjemnych. Wolff przedarł 
        się do budynku poczty głównej, 
        żeby stamtąd zadzwonić. 
        Wykręciwszy numer Kwatery 
        Głównej poprosił do telefonu 
        majora Smitha.
          Mamy siedemnastu majorów o tym 
        nazwisku - odparł telefonista. - 
        Wie pan, jak mu na imię?
          - Sandy.
          - Czyli major Alexander Smith. 
        Nie ma go tu w tej chwili. Coś 
        mu przekazać?
          Wolff wiedział, że major 
        jeszcze nie przyszedł do Kwatery 
        Głównej: było na to za wcześnie.
          - Oto wiadomość: dziś o 
        dwunastej na Zamalek. Proszę 
        podpisać: S. Zanotował pan?
          - Tak, ale czy mógłbym 
        wiedzieć, jak się pan na...
          Wolff odłożył słuchawkę. 
        Wyszedł z gmachu poczty i ruszył 
        w stronę Zamalek.
          Odkąd Sonia uwiodła Smitha, 
        major posłał jej dwanaście róż, 
        pudełko czekoladek, list miłosny 
        i dwie kartki przekazane przez 
        posłańca, w których prosił o 
        następne spotkanie. Wolff 
        zabronił dziewczynie odpowiadać. 
        W końcu minęło jednak dość 
        czasu, by Smith zaczął 
        powątpiewać, czy ją jeszcze 
        kiedyś zobaczy. Wolff był 
        pewien, że Sonia jest pierwszą 
        naprawdę piękną kobietą, z jaką 
        Smith spał. Spędziwszy kilka dni 
        w niepewności major rozpaczliwie 
        zapragnie znów zobaczyć tancerkę 
        i gotów będzie skorzystać z 
        pierwszej nadarzającej się 
        okazji.
          Idąc do domu Wolff kupił 
        gazetę, ale znalazł w niej tylko 






        te same bzdury co zawsze. Kiedy 
        wchodził na pokład, Sonia 
        jeszcze spała. Żeby ją obudzić, 
        rzucił w nią zwiniętą gazetą. 
        Kobieta stęknęła i przewróciła 
        się na drugi bok.
          Wolff zostawił ją samą i 
        rozchyliwszy zasłony wrócił do 
        głównego pomieszczenia. W 
        przeciwległym końcu łodzi, czyli 
        na rufie, znajdowała się maleńka 
        kuchenka. Stała w niej spora 
        szafa, w której trzymano 
        szczotki i różne inne przybory 
        do sprzątania. Wolff otworzył 
        drzwi szafy. Zgiąwszy kolana i 
        pochyliwszy głowę jakoś się w 
        niej mieścił. Zamek otwierał się 
        tylko od zewnątrz. Wolff 
        przeszukał szuflady w kuchni i 
        znalazł nóż o giętkim ostrzu. 
        Przypuszczał, że uda mu się 
        otworzyć drzwi od wewnątrz, 
        jeśli wetknie nóż w szparę i 
        naciśnie nim sprężynę zamka. 
        Wszedł do szafy, zatrzasnął 
        drzwi za sobą i spróbował je 
        otworzyć. Sposób okazał się 
        skuteczny.
          Tyle że przez drzwi nic nie 
        było widać.
          Wolff znalazł jakiś gwóźdź i 
        za pomocą żelazka wybił nim w 
        cienkich drzwiach dziurę na 
        wysokości oczu. Powiększył otwór 
        widelcem. Wszedł z powrotem do 
        szafy i zamknął drzwi za sobą. 
        Spojrzał przez otwór.
          Zasłony się rozchyliły i Sonia 
        weszła do pokoju. Rozejrzała się 
        zdumiona, że Wolff znikł. 
        Wzruszyła ramionami, zadarła 
        koszulę nocną i podrapała się po 
        brzuchu. Wolff stłumił śmiech. 
        Kobieta weszła do kuchni, 
        sięgnęła po czajnik i odkręciła 
        kran.
          Wolff wsunął nóż w szparę w 
        drzwiach i pomanipulował przy 
        zamku. Otworzył drzwi i wyszedł 
        z szafy.
          - Dzień dobry - powiedział.
          Sonia wrzasnęła.
          Wolff roześmiał się.
          Kiedy rzuciła w niego 






        czajnikiem, zrobił unik.
          - Niezła kryjówka, co? - 
        spytał.
          - Przestraszyłeś mnie, ty 
        skurwysynu - odparła kobieta.
          Podniósł czajnik z podłogi i 
        podał jej.
          - Zaparz kawę - powiedział. - 
        Odłożył nóż do szafy, zamknął ją 
        i usiadł.
          - Po co ci kryjówka? - spytała 
        Sonia.
          - Po to, żebym miał skąd 
        podglądać ciebie i majora 
        Smitha. To bardzo śmieszny 
        widok. Major wygląda jak 
        namiętny żółw.
          - Kiedy przyjdzie?
          - Dziś w południe.
          - Ojej, dlaczego tak wcześnie?
          - Zrozum. Jeżeli to, co on ma 
        w teczce, jest cokolwiek warte, 
        na pewno nie wolno mu łazić z 
        nią po całym mieście. Powinien 
        zanieść ją do biura i zamknąć w 
        sejfie. Nie możemy zostawić mu 
        na to czasu, bo jeżeli przyjdzie 
        bez teczki, wszystko na nic. To 
        ważne, żeby przybiegł tu prosto 
        z Kwatery Głównej. Jeżeli się 
        spóźni, nie przyniesie teczki, 
        zamkniemy się na klucz i 
        będziemy udawali, że nas nie ma. 
        Na drugi raz będzie wiedział, że 
        nie może odkładać wizyty.
          - Wszystko zaplanowałeś, 
        prawda?
          Wolff wybuchnął śmiechem.
          - Lepiej zacznij się szykować. 
        Masz wyglądać tak, żeby nikt nie 
        mógł ci się oprzeć.
          - Zawsze tak wyglądam - 
        odparła Sonia, znikając w 
        sypialni.
          - Umyj głowę - zawołał w ślad 
        za nią Wolff. Nie doczekał się 
        odpowiedzi.
          Spojrzał na zegarek. Czasu 
        było niewiele. Obszedł całą 
        łódź, chowając wszystkie 
        przedmioty, które mogły  
        zdradzić, że tu mieszka. Schował 
        swoje buty, brzytwę, szczoteczkę 
        do zębów i fez. Sonia w 
        powłóczystej szacie wyszła na 






        pokład, żeby wysuszyć włosy na 
        słońcu. Wolff zaparzył kawę i 
        zaniósł jej filiżankę. Sam też 
        wypił, po czym umył naczynie i 
        odstawił je na miejsce. Wyjął 
        butelkę szampana, wstawił ją do 
        wiaderka z lodem i wraz z dwoma 
        kieliszkami umieścił przy łóżku. 
        Przyszło mu na myśl, żeby 
        zmienić pościel, postanowił 
        jednak zrobić to dopiero po 
        odejściu Smitha. Sonia wróciła z 
        pokładu. Wyperfumowała sobie uda 
        i rowek między piersiami. Wolff 
        raz jeszcze się rozejrzał. 
        Uznał, że wszystko gotowe. 
        Usiadł na kanapie obok 
        iluminatora, obserwując 
        nabrzeże.
          Major Smith pojawił się kilka 
        minut po dwunastej. Szedł 
        szybkim krokiem, jakby bał się 
        spóźnić. Miał na sobie wojskową 
        koszulę, szorty koloru khaki, 
        skarpety i sandały, ale zdjął 
        czapkę z oficerskimi 
        dystynkcjami. Słońce południowej 
        godziny wyciskało z niego siódme 
        poty.
          W ręku niósł teczkę.
          Wolff uśmichnął się z 
        satysfakcją.
          - Idzie - powiedział. - Jesteś 
        gotowa?
          - Nie - odparła Sonia.
          Próbowała się z nim drażnić. 
        I tak na pewno przygotuje się na 
        czas. Wolff wszedł do szafy, 
        zamknął drzwi i spojrzał przez 
        otwór.
          Usłyszał kroki Smitha, 
        dudniące po trapie, a następnie 
        po pokładzie.
          - Halo! - zawołał major.
          Sonia nie odpowiedziała.
          Wolff widział przez dziurkę w 
        drzwiach, jak Smith schodzi po 
        schodkach prowadzących do 
        wnętrza łodzi.
          - Jest tam kto? - Smith 
        spojrzał na zasłony odgradzające 
        sypialnię. Jego ton zdradzał, że 
        major z góry przygotowuje się na 
        to, iż spotka go rozczarowanie. 
        - Sonia?






          Zasłony się rozchyliły. W 
        przerwie stanęła Sonia. Uniosła 
        ręce, podtrzymując zasłony. 
        Włosy miała ułożone w zawiłą 
        piramidę. Tak samo czesała się 
        przed każdym występem na scenie. 
        Ubrana w szarawary z cienkiego 
        szyfonu, lecz stała na tyle 
        blisko, że przez tkaninę widać 
        było jej ciało. Od pasa w górę 
        była naga; tylko na szyi miała 
        kolię wysadzaną klejnotami. Jej 
        brunatne piersi były pełne i 
        krągłe, a sutki uszminkowane.
          - Grzeczna dziewczynka! - 
        pomyślał Wolff.
          Major Smith nie odrywał od 
        niej wzroku. Zupełnie go 
        zatkało.
          - Ojej - powiedział. - O Boże. 
        O, moje serce.
          Wolff robił, co mógł, żeby się 
        nie roześmiać.
          Smith upuścił teczkę i ruszył 
        w stronę Soni. Kiedy ją objął, 
        cofnęła się, pociągając go ku 
        sobie, i zasunęła zasłony za 
        jego plecami.
          Wolff otworzył drzwi szafy i 
        wyszedł z niej. Teczka leżała 
        tuż przed sypialnią. Wolff 
        uklęknął podciągając galabiję, 
        przewrócił teczkę wiekiem do 
        góry i spróbował ją otworzyć. 
        Była zamknięta na klucz.
          - Lieber Gott - szepnął.
          Rozejrzał się za szpilką, 
        spinaczem, igłą - jakimkolwiek 
        narzędziem, którym można by 
        otworzyć zamki. Bezszelestnie 
        poszedł do kuchni i ostrożnie 
        wyciągnął szufladę. Szpikulec do 
        mięsa - za gruby; drut z 
        drucianej szczotki - za cienki; 
        nóż do jarzyn - za szeroki... W 
        naczynku stojącym obok zlewu 
        znalazł szpilkę do włosów, którą 
        zgubiła Sonia.
          Wrócił do teczki i wetknął w 
        jeden z zamków czubek szpilki. 
        Na próbę zaczął nią kręcić i 
        wiercić. Któryś z elementów 
        mechanizmu stawiał opór, zarazem 
        lekko się uginając. Wolff 
        nacisnął trochę mocniej. Szpilka 






        złamała się.
          Zaklął szeptem.
          Z namysłem spojrzał na 
        zegarek. Poprzednim razem Smith 
        przeleciał Sonię w jakieś pięć 
        minut. Trzeba było jej 
        powiedzieć, żeby jak najdłużej 
        przeciągała sprawę, pomyślał 
        Wolff.
          Wziął do ręki ten sam giętki 
        nóż, którym przedtem otwierał 
        drzwi szafy. Delikatnie wsunął 
        ostrze pod jedną z zasuwek 
        zamykających teczkę. Kiedy 
        nacisnął, nóż się zgiął.
          Wolff mógł w ciągu paru sekund 
        wyłamać zamki, lecz nie chciał 
        tego robić, bo Smith 
        zorientowałby się, że teczkę 
        otwierano. Wolff nie bał się 
        Smitha, wolał jednak, żeby major 
        nie wiedział, po co właściwie go 
        uwiedziono: gdyby się okazało, 
        że teczka zawiera wartościowe 
        materiały, dobrze byłoby mieć do 
        niej stały dostęp.
          Ale gdyby nie zdołał otworzyć 
        teczki, i tak nie miałby ze 
        Smitha żadnego pożytku.
          Co by było, gdyby wyłamał 
        zamki? Smith skończyłby numer z 
        Sonią, włożyłby spodnie i 
        wziąłby do ręki teczkę, 
        stwierdzając natychmiast, że 
        ktoś ją tymczasem otwierał, 
        Oskarżyłby o to Sonię. Kryjówka 
        na łodzi zostałaby zdemaskowana, 
        o ile Wolff nie zabiłby Smitha. 
        A jakie następstwa pociągnęłoby 
        za sobą to zabójstwo? Zginąłby 
        kolejny żołnierz brytyjski, tym 
        razem w Kairze. Rozpoczęto by 
        poszukiwania na niewyobrażalną 
        skalę. Czy władze zdołałyby 
        ustalić, że to Wolff jest 
        mordercą? Czy Smith opowiadał 
        komukolwiek o Soni? Kto widział 
        ich razem w klubie "Cha_$cha?" 
        Czy w toku śledztwa Anglicy 
        dotarliby aż do łodzi?
          Taki krok pociągał za sobą 
        duże ryzyko, najgorsze jednak 
        byłoby to, że Wolff straciłby 
        źródło informacji i znów 
        znalazłby się w punkcie wyjścia.






          A tymczasem jego rodakom, 
        toczącym wojnę na pustyni, 
        potrzebne były właśnie 
        informacje.
          Przez chwilę stał bez ruchu 
        pośrodku pokoju, myśląc 
        gorączkowo. Przdtem miał jakiś 
        pomysł, jak usunąć przeszkodę, 
        teraz jednak całkiem wyleciał mu 
        on z głowy. Smith mruczał i 
        stękał za zasłoną. Wolff zadał 
        sobie pytanie, czy major zdjął 
        już spodnie...
          No właśnie, spodnie.
          Na pewno ma w kieszeni kluczyk 
        od teczki.
          Wolff zerknął przez szparę 
        między zasłonami. Smith i Sonia 
        leżeli w łóżku. Kobieta leżała 
        na wznak, z zamkniętymi oczami. 
        Smith wyciągnął się obok niej, 
        podpierając się łokciem. Dotykał 
        Soni, która się wyginała w łuk, 
        jakby sprawiało jej to 
        przyjemność. Smith przetoczył 
        się na brzuch, kładąc się na 
        Soni prawie całym ciałem, i 
        złożył twarz na jej piersiach.
          Wciąż jeszcze miał na sobie 
        szorty.
          Wolff wsunął głowę między 
        zasłony i pomachał ręką, 
        próbując zwrócić na siebie uwagę 
        Soni. Popatrz na mnie, kobieto! 
        - pomyślał. Smith przeniósł 
        głowę z jednej piersi na drugą. 
        Sonia otworzyła oczy, spojrzała 
        na czubek głowy Smitha, 
        pogłaskała go po włosach 
        wysmarowanych brylantyną i 
        napotkała wzrokiem spojrzenie 
        Wolffa.
          - Zdejmij mu szorty - rzekł 
        Wolff bezdźwięcznie.
          Sonia zmarszczyła brwi, nie 
        rozumiejąc, o co chodzi.
          Wolff wszedł do sypialni i 
        pokazał na migi, że ma zdjąć 
        tamtemu szorty.
          Sonia rozchmurzyła się: pojęła 
        w czym rzecz.
          Wolff się cofnął i po cichu 
        zasunął zasłony, pozostawiając 
        tylko wąziutką szparkę, żeby 
        obserwować bieg wydarzeń.






          Zobaczył, że Sonia chwyta 
        oburącz szorty Smitha i zaczyna 
        mocować się z guzikami rozporka. 
        Smith jęknął. Sonia wzniosła 
        oczy do góry: namiętność 
        łatwowiernego mężczyzny 
        najwidoczniej budziła w niej 
        jedynie wzgardę. Mam nadzieję, że 
        starczy jej rozumu, żeby rzucić 
        szorty w moją stronę, pomyślał 
        Wolff.
          Po chwili Smith, 
        zniecierpliwiony tym, że kobieta 
        tak niezdarnie gmera mu przy 
        rozporku, przewrócił się na 
        wznak, usiadł i sam zdjął 
        szorty. Rzucił je na podłogę 
        obok łóżka i znów zajął się 
        Sonią.
          Łóżko stało półtora metra od 
        zasłon.
          Wolff położył się na brzuchu. 
        Rozchylił zasłony i zaczął 
        pełznąć pomału, skradając się 
        jak Indianin.
          Usłyszał głos Smitha:
          - Och, jakaś ty piękna.
          Doczołgał się do miejsca, 
        gdzie leżały szorty. Jedną ręką 
        zaczął ostrożnie przekładać 
        fałdy tkaniny, aż zobaczył 
        kieszeń.
          Włożył do niej rękę, po omacku 
        szukając kluczy.
          Kieszeń była pusta.
          Od strony łóżka dało się 
        słyszeć jakieś poruszenie. Smith 
        stęknął.
          - Nie, nie ruszaj się - 
        powiedziała Sonia.
          Grzeczna dziewczynka, pomyślał 
        Wolff.
          Znów zaczął grzebać w 
        szortach. Wreszcie znalazł 
        drugą kieszeń. Włożył do niej 
        rękę. Ta kieszeń też okazała się 
        pusta.
          Ale kieszeni mogło być więcej. 
        Wolff wyzbył się ostrożności. 
        Obmacywał szorty szukając 
        twardych, metalowych 
        przedmiotów. Niczego takiego 
        jednak nie znalazł. Podniósł 
        szorty z podłogi.
          Leżał na niej pęk kluczy.






          Wolff wydał ciche westchnienie 
        ulgi.
          Widocznie klucze wyślizgnęły 
        się z kieszeni, kiedy Smith 
        rzucił szorty na podłogę.
          Wolff wziął do ręki klucze i 
        szorty i zaczął pełznąć tyłem w 
        stronę zasłon.
          Wtem usłyszał, że ktoś chodzi 
        po pokładzie.
          - Mój Boże, co to takiego? - 
        rzekł Smith dyszkantem.
          - Cicho - powiedziała Sonia. - 
        To tylko listonosz. Powiedz, czy 
        lubisz, kiedy ci to robię.
          - O, tak.
          Wolff przeczołgał się między 
        zasłonami i spojrzał w górę. 
        Listonosz właśnie kładł list na 
        najwyższym schodku, tuż obok 
        luku. Ujrzawszy Wolffa, zawołał 
        ku jego przerażeniu:
          - Sabah el_kheir dzień dobry!
          Wolff ruchem nakazującym 
        milczenie przytknął palec do 
        ust, po czym przyłożył dłoń do 
        policzka, jakby układał się do 
        snu, a następnie wskazał gestem 
        sypialnię.
          - Najmocniej przepraszam! - 
        szepnął listonosz.
          Wolff machnął ręką, dając 
        tamtemu znak, żeby już sobie 
        poszedł.
          Z sypialni nie dobiegały żadne 
        dźwięki.
          Czy powitalny okrzyk 
        listonosza wzbudził u Smitha 
        jakieś podejrzenia? Wolff uznał, 
        że to mało prawdopodobne: 
        listonosz mógł przecież 
        powiedzieć dzień dobry, nawet 
        gdyby nikogo nie widział, bo 
        otwarty luk świadczył o tym, że 
        ktoś jest na łodzi.
          W sypialni znów rozległy się 
        odgłosy, jakie zwykle towarzyszą 
        uprawianiu miłości. Wolff 
        odetchnął swobodniej.
          Przejrzawszy klucze wybrał 
        najmniejszy i spróbował otworzyć 
        jeden z zamków teczki.
          Udało się.
          Otworzył drugi zamek i uniósł 
        wieko. W środku leżała tekturowa 






        teczka, zawierająca plik 
        papierów. Tylko żeby to znowu 
        nie były jadłospisy, pomyślał 
        Wolff. Otworzył teczkę i rzucił 
        okiem na pierwszy arkusz.
          Przeczytał:
        
          Operacja Aberdeen
          1. Wojska aliantów rozpoczną 
        zmasowany kontratak o świcie 
        piątego czerwca.
          2. Uderzenie nastąpi z dwóch 
        stron...
          Wolff oderwał wzrok od kartki.
          - O Boże! - szepnął. - To jest 
        to!
          Przez chwilę nasłuchiwał. W 
        sypialni zachowywano się teraz 
        bardziej hałaśliwie. Słychać 
        było skrzypienie sprężyn łóżka. 
        Wolff miał wrażenie, że cała 
        łódź zaczyna lekko się kołysać. 
        Nie było czasu do stracenia.
          Raport, który Smith miał w 
        teczce, okazał się bardzo 
        szczegółowy. Wolff nie wiedział 
        dokładnie, jak działa angielski 
        system dowodzenia, domyślał się 
        jednak, że drobiazgowe plany 
        bitew układa generał Ritchie w 
        sztabie na pustyni, by je 
        następnie przesłać do Kwatery 
        Głównej w Kairze, gdzie 
        zatwierdza je Auchinleck. Plany 
        ważniejszych bitew omawiano 
        zapewne na porannych odprawach, 
        w których Smith najwidoczniej 
        uczestniczył z racji swych 
        obowiązków, nie znanych 
        Wolffowi. Ten ostatni po raz 
        kolejny zadał sobie pytanie, 
        jaki wydział mieści się w nie 
        oznakowanym budnyku przy Sari 
        Suleiman Pasha, dokąd Smith 
        wracał każdego popołudnia; wnet 
        jednak odegnał tę myśl. Musiał 
        przecież porobić notatki.
          Zaczął szukać ołówka i 
        papieru, myśląc o tym, że 
        właściwie powinien był wcześniej 
        rozejrzeć się za czymś do 
        pisania. W jednej z szuflad 
        znalazł blok listowy i czerwony 
        ołówek. Usiadł obok teczki i 
        podjął przerwaną lekturę.






          Główne siły aliantów znalazły 
        się w okrążeniu na obszarze 
        zwanym Kotłem. Celem ataku 
        planowanego na piątego czerwca 
        było przerwanie tego okrążenia. 
        Natarcie zamierzano rozpocząć o 
        godzinie drugiej pięćdziesiąt: 
        cztery pułki artylerii miały 
        ostrzelać grzbiet Aslagh na 
        wschodniej flance Rommla. 
        Ostrzał artyleryjski miał na 
        celu osłabienie oporu wroga i 
        przygotowanie terenu dla ataku 
        czołowego, którego miała dokonać 
        piechota Dziesiątej Brygady 
        Indyjskiej. Kiedy Hindusi 
        przedarliby się przez linie 
        obronne na Aslagh, czołgi 
        Dwudziestej Drugiej Brygady 
        Pancernej pomknęłyby przez 
        powstałą wyrwę w szeregach 
        niemieckich, zajmując Sidi 
        Muftah. Dziewiąta brygada 
        Indyjska ruszyłaby ich śladem i 
        umocniłaby się na zdobytych 
        pozycjach.
          Tymczasem brygada czołgów 
        Trzydziestej Drugiej Armii przy 
        wsparciu piechoty zaatakowałaby 
        Rommla z północnej flanki w 
        pobliżu grzbietu Sidra.
          Wolff bez reszty pogrążył się 
        w lekturze. Doczytawszy raport 
        do końca uświadomił sobie, że w 
        penym momencie usłyszał 
        wprawdzie dźwięki świadczące o 
        tym, że major Smith osiągnął 
        szczyt uniesień, ale odgłosy te 
        prawie zupełnie uszły jego 
        uwagi. Teraz zaś łóżko 
        skrzypnęło i dwie bose stopy 
        klasnęły o podłogę.
          Wolff zesztywniał.
          - Kochanie, nalej szampana - 
        powiedziała Sonia.
          - Chwileczkę...
          - Ale ja chcę już.
          - Skarbie, trochę głupio się 
        czuję bez spodni.
          Jezu, on chce włożyć spodnie, 
        pomyślał Wolff.
          - Podobasz mi się nago - 
        powiedziała Sonia. - Wypijmy po 
        kieliszku, zanim się ubierzesz.
          - Twoje życzenie jest dla mnie 






        rozkazem.
          Wolff uspokoił się. Ona 
        wprawdzie mnie klnie, ale robi, 
        co jej każę, pomyślał.
          Szybko przejrzał resztę 
        papierów postanowiwszy, że tym 
        razem nie da się przyłapać: 
        Smith okazał się wspaniałą 
        zdobyczą, byłoby więc tragedią, 
        gdyby Wolff musiał zabić kurę, 
        która zniosła dopiero jedno 
        złote jajo. Zapisał, że w 
        natarciu weźmie udział czterysta 
        czołgów, z czego trzysta 
        trzydzieści zaatakuje od 
        wschodu, a tylko siedemdziesiąt 
        od zachodu; że generałowie 
        Messervy i Briggs mają założyć 
        wspólną kwaterę główną, 
        natomiast Auchinleck domaga się 
        - tonem jakby nieco zrzędliwym - 
        przeprowadzenia dokładnego 
        zwiadu, a także ścisłego 
        współdziałania między piechotą i 
        czołgami.
          Podczas gdy to wszystko 
        notował, rozległ się huk korka 
        wyskakującego z butelki. Wolff 
        oblizał wargi. Też bym się 
        napił, pomyślał. Spróbował 
        odgadnąć, jak szybko Smith zdoła 
        wypić kieliszek szampana. 
        Postanowił nie ryzykować.
          Odłożył papiery do tekturowej 
        teczki, którą następnie umieścił 
        z powrotem w teczce. Spuścił 
        wieko i przekręcił kluczyk w obu 
        zamkach. Schował pęk kluczy do 
        kieszeni szortów. Wstał i przez 
        szparę między zasłonami zajrzał 
        do sypialni.
          Smith, ubrany w przydziałową 
        bieliznę, siedział na łóżku, 
        trzymając w jednej ręce 
        kieliszek, a w drugiej 
        papierosa. Miał bardzo 
        zadowoloną minę. Widocznie nosił 
        papierosy w kieszonce koszuli - 
        całe szczęście, bo byłoby 
        niezręcznie, gdyby zostawił je w 
        szortach.

          Wolff znajdował się teraz w 
        polu widzenia Smitha. Cofnął 
        głowę i odczekał chwilę. 
        Usłyszał głos Soni:






          - Dolej mi, proszę.
          Raz jeszcze spojrzał przez 
        szparę. Smith wziął kieliszek 
        Soni i odwrócił się w stronę 
        butelki. Siedział teraz tyłem do 
        Wolffa. Ten wyciągnął rękę, w 
        której trzymał szorty, i położył 
        je na podłodze sypialni. Sonia 
        na jego widok z przerażenia 
        uniosła brwi. Wolff cofnął rękę. 
        Smith podał Soni kieliszek.
          Wolff schował się do szafy, 
        zamknął za sobą drzwi i pomału 
        usiadł na dnie. Spróbował 
        odgadnąć, jak długo będzie 
        musiał czekać, aż Smith sobie 
        pójdzie. Właściwie mało go to 
        obchodziło: czuł się wspaniale. 
        Odkrył przecież istną żyłę 
        złota.
          Minęło pół godziny, nim 
        zobaczył przez otwór w drzwiach, 
        że Smith już ubrany, wchodzi do 
        głównego pokoju. Wolffowi przez 
        ten czas bardzo już dokuczyła 
        ciasnota. Sonia weszła w ślad za 
        Smithem, mówiąc:
          - Naprawdę musisz już iść?
          - Niestety - odparł Smith. - 
        Wiesz, południe to dla mnie 
        bardzo niewygodna pora. - 
        Zawahał się. - Prawdę mówiąc, 
        nie wolno mi chodzić po mieście 
        z tą teczką. Musiałem cholernie 
        kombinować, żeby przyjść do 
        ciebie o dwunastej. Widzisz, 
        prosto z Kwatery Głównej 
        powinienem wracać do biura. Dziś 
        tego nie zrobiłem, bo strasznie 
        się bałem, że jeżeli się 
        spóźnię, to cię nie zastanę. 
        Chłopakom w biurze powiedziałem, 
        że jem lunch w Kwaterze Głównej, 
        a w Kwaterze skłamałem, że 
        zostaję na lunchu w biurze. Ale 
        następnym razem pójdę do biura, 
        zostawię teczkę i dopiero potem 
        przyjdę do ciebie... jeżeli się 
        zgodzisz, moja ty laleczko.
          Na miłość boską, Sonia, 
        powiedz coś, pomyślał Wolff.
          - Ależ Sandy, codziennie po 
        południu przychodzi do mnie 
        sprzątaczka - powiedziała Sonia. 
        - Nie bylibyśmy sami.






          Smith zmarszczył czoło.
          - Cholera. No to będziemy 
        musieli widywać się wieczorami.
          - Ale ja pracuję, a po 
        występie zawsze muszę zostać w 
        klubie, żeby porozmawiać z 
        klientami. I nie mogłabym co 
        wieczór siadać przy twoim 
        stoliku, bo zaczęłyby się 
        plotki.
          W szafie było okropnie gorąco 
        i duszno. Wolff strasznie się 
        pocił.
          - Nie możesz odwołać 
        sprzątania? - spytał Smith.
          - Ależ kochanie, nie mogę sama 
        sprzątać... po prostu nie umiem. 
        Uśmiechnęła się, po czym wzięła 
        Smitha za rękę i włożyła ją 
        sobie między nogi.
          - Och, Sandy, obiecaj, że 
        przyjdziesz w południe - 
        powiedziała.
          Było to znacznie więcej niż 
        Smith zdołałby wytrzymać.
          - Oczywiście, że przyjdę, 
        kochanie - obiecał.
          Pocałowali się i Smith 
        wreszcie sobie poszedł. Wolff 
        słyszał jego kroki oddalające 
        się po pokładzie, a potem po 
        trapie. Wyszedł z szafy.
          Sonia przyglądała się ze 
        złośliwą radością, jak prostuje 
        zesztywniałe kończyny.
          - Boli? - spytała z drwiącym 
        współczuciem.
          - Opłaciło się - powiedział 
        Wolff. - Byłaś cudowna.
          - Masz to, czego chciałeś?
          - Nawet nie marzyłem, że tak 
        dobrze pójdzie.
          Sonia wzięła kąpiel, a Wolff 
        przez ten czas pokroił chleb i 
        kiełbasę na lunch. Po jedzeniu 
        odszukał angielską powieść oraz 
        szyfr i z grubsza naszkicował 
        wiadomość dla Rommla. Sonia z 
        całym tłumem egipskich 
        przyjaciół pojechała na wyścigi. 
        Wolff dał jej pięćdziesiąt 
        funtów, żeby miała za co grać.
          Wieczorem poszła do klubu 
        "Cha_$cha", a Wolff siedział w 
        domu i popijając whisky czytał 






        arabskie poezje. Przed północą 
        zmontował nadajnik.
          Równo o północy nadał 
        alfabetem Morse'a swój 
        kryptonim: Sfinks. W kilka 
        sekund później odezwał się punkt 
        nasłuchu armii Rommla w kompanii 
        Horch. Wolff kilkakrotnie nadał 
        znak "V", żeby tamci mogli 
        dokładnie nastroić odbiornik, 
        po czym spytał, jaka jest moc 
        jego własnego sygnału. 
        Pomyliwszy się w połowie zdania, 
        parokrotnie nadał znak "B", 
        czyli "błąd", nim zaczął od 
        nowa. Odpowiedziano mu, że jego 
        sygnał ma maksymalną moc, i 
        wystukano "N", czyli "nadawaj". 
        Nim Wolff rozpoczął właściwą 
        depeszę, wystukał sygnał "K$a". 
        Następnie zaczął nadawać szyfrem: 
        "Operacja Aberdeen..."
          Na końcu wystukał "A$r", czyli 
        umowny skrót oznaczający, że 
        zasadnicza depesza została już 
        nadana, i "K", czyli "przechodzę 
        na odbiór". Odpowiedziano mu 
        serią znaków "R", których sens 
        brzmiał: "wiadomość została 
        przyjęta i zrozumiana."
          Schował nadajnik, książkę i 
        szyfr, po czym raz jeszcze nalał 
        sobie whisky.
          W sumie miał wrażenie, że 
        powiodło mu się nad podziw.
        
          10
        
          Depesza od szpiega była tylko 
        jednym z dwudziestu paru 
        raportów jakie o siódmej rano 
        czwartego czerwca leżały na 
        biurku von Mellenthina, oficera 
        wywiadu w sztabie Rommla. Prócz 
        niej dostarczono wiele innych 
        sprawozdań z nasłuchu: 
        zarejestrowano rozmowy au clair 
        między piechotą a jednostkami 
        pancernymi; sztab polowy 
        rozesłał zalecenia, zaszyfrowane 
        prostym kodem, który udało się 
        złamać w ciągu paru godzin; 
        przechwycono też inne 
        komunikaty, które okazały się 
        wprawdzie nie do rozszyfrowania, 






        ale na podstawie samej ich 
        liczby, a także położenia 
        nadajników można było domyślać 
        się zamiarów nieprzyjaciela. 
        Oprócz meldunków przechwyconych 
        drogą radiową na biurku leżały 
        także raporty zwiadowców, którzy 
        uzyskiwali informacje oglądając 
        zdobyczną broń oraz mundury 
        poległych przeciwników, 
        przesłuchując jeńców albo po 
        prostu prowadząc bezpośrednią 
        obserwację oddziałów wroga na 
        pustyni. Zestaw ten uzupełniały 
        sprawozdania z lotów 
        zwiadowczych, meldunki o ruchach 
        wojsk dostarczone przez 
        inżyniera pola walki, a także 
        wyciąg - prawie bezużyteczny - z 
        danych o tym, co Berlin sądzi o 
        zamiarach i siłach aliantów.
          Podobnie jak wszyscy liniowi 
        oficerowie wywiadu, von 
        Mellenthin lekceważył meldunki 
        szpiegów. Ponieważ oparte były 
        na plotkach z kół 
        dyplomatycznych, notatkach 
        prasowych i zwykłych 
        zgadywankach, przynajmniej w co 
        drugim wypadku okazywały się 
        błędne, toteż w praktyce nie 
        było z nich żadnego pożytku.
          Von Mellenthin musiał jednak 
        przyznać, że ten akurat meldunek 
        wygląda dość nietypowo.
          Depesza od przeciętnego agenta 
        mogłaby brzmieć: "Żołnierzom 
        Dziewiątej Brygady Indyjskiej 
        zakomunikowano, że w niedalekiej 
        przyszłości wezmą udział w 
        wielkiej bitwie," "Alianci w 
        początkach czerwca zamierzają 
        przerwać blokadę wokół obszaru 
        Kotła" bądź też "Krążą plotki, 
        że Auchinleck zostanie zdjęty ze 
        stanowiska głównodowodzącego". 
        Jednakże ten meldunek zawierał 
        same konkrety.
          Szpieg o kryptonimie Sfinks 
        zaczął depeszę od słów: Operacja 
        Aberdeen. Następnie podał datę 
        natarcia, numery brygad i 
        wyznaczone im zadania, punkty, w 
        których poszczególne formacje 
        miały ruszyć do ataku, oraz 






        założenia strategów.
          Raport ten wprawdzie nie 
        przekonał von Mellenthina, ale 
        go zaciekawił.
          Kiedy termometr w jego 
        namiocie wskazywał prawie 40/0, 
        von Mellenthin rozpoczął 
        codzienną serię porannych 
        rozmów. Osobiście, przez 
        telefon, a w nielicznych 
        przypadkach za pomocą 
        krótkofalówki porozumiał się z 
        oficerami wywiadu poszczególnych 
        dywizji, z oficerem łącznikowym 
        Luftwaffe do spraw lotów 
        zwiadowczych i z paroma bardziej 
        rozgarniętymi oficerami wywiadu 
        poszczególnych brygad. Wszystkim 
        rozmówcom opowiedział o 
        Dziewiątej i Dziesiątej 
        Brygadzie Indyjskiej, o 
        Dwudziestej Drugiej Brygadzie 
        Pancernej, a także o brygadzie 
        czołgów Trzydziestej Drugiej 
        Armii, nakazując, aby śledzili 
        ruchy tych formacji. Kazał im 
        też wypatrywać oznak przygotowań 
        do bitwy w rejonach, z których 
        wedle informacji nadesłanych 
        przez szpiega miało wyjść 
        natarcie. Polecił im obserwować 
        zwiadowców przeciwnika; gdyby 
        szpieg miał rację, alianci 
        prowadziliby szczególnie 
        intensywny zwiad lotniczy w 
        okolicach pozycji, które 
        zamierzali zaatakować: grzbietów 
        Aslagh i Sidra oraz Sidi Muftah. 
        Można było się spodziewać 
        wzmożonego ostrzału 
        artyleryjskiego tych stanowisk, 
        o ile strona przeciwna chciałaby 
        przed natarciem zmiękczyć 
        obrońców. To jednak byłoby tak 
        niedwuznaczną zapowiedzią ataku, 
        że mało który dowódca uległby 
        pokusie użycia artylerii. Dla 
        zmylenia przeciwnika ostrzał 
        artyleryjski mógł wręcz 
        osłabnąć, co także należałoby 
        traktować jako zapowiedź 
        natarcia.
          Dzięki rozmowom z von 
        Mellenthinem niżsi rangą 
        oficerowie wywiadu mogli też 






        uzupełnić swoje nocne raporty, 
        wprowadzając do nich najnowsze 
        informacje. Kiedy skończyli von 
        Mellenthin napisał własny raport 
        dla Rommla i zaniósł dokument do 
        wozu sztabowego. Tam omówił 
        sprawozdanie z szefem sztabu, 
        który następnie przedstawił je 
        Rommlowi.
          Poranna odprawa nie trwała 
        długo, ponieważ Rommel jeszcze 
        poprzedniego wieczoru podjął co 
        ważniejsze decyzje i wydał 
        rozkazy na najbliższy dzień. 
        Poza tym generał nie bywał rano 
        w nastroju refleksyjnym, lecz 
        pałał żądzą czynu. Miotał się po 
        pustyni, jeżdżąc autem sztabowym 
        lub latając samolotem Storch od 
        jednego do drugiego stanowiska 
        na pierwszej linii, wydawał nowe 
        rozkazy, żartował z żołnierzami 
        i dowodził w drobnych 
        potyczkach. Choć jednak bez 
        przerwy pchał się 
        nieprzyjacielowi pod kule, od 
        roku 1914 ani razu nie był 
        ranny. Tego dnia von Mellenthin 
        ruszył w objazd razem z 
        generałem, aby przy okazji 
        wyrobić sobie własne zdanie o 
        sytuacji na pierwszej linii, a 
        także osobiście ocenić oficerów 
        wywiadu, którzy dostarczali mu 
        informacji w stanie surowym: 
        jedni, przesadnie ostrożni, 
        pomijali w raportach wszelkie 
        nie sprawdzone dane, inni zaś 
        przesadzali, żeby zdobyć dla 
        swych jednostek dodatkowe 
        dostawy i uzupełnienia.
          Wczesnym wieczorem, gdy rtęć w 
        termometrze zaczęła wreszcie 
        opadać, nadeszły kolejne 
        meldunki i nastąpiła jeszcze 
        jedna seria rozmów. Wśród masy 
        szczegółów von Mellenthin 
        poszukiwał wiadomości związanych 
        z kontratakiem zapowiedzianym 
        przez Sfinksa.
          Z dywizji pancernej Ariete - 
        włoskiej formacji, zajmującej 
        pozycję na grzbiecie Aslagh - 
        doniesiono, że wzrosła aktywność 
        wojsk powietrznych 






        nieprzyjaciela. Von Mellenthin 
        spytał, czy są to bombardowania, 
        czy loty zwiadowcze. 
        Odpowiedziano, że loty 
        zwiadowcze, natomiast 
        bombardowania zupełnie ustały.
          Z Luftwaffe nadszedł meldunek 
        o ruchach wojsk na ziemi 
        niczyjej: istniało podejrzenie, 
        że dostrzeżony oddział stanowił 
        forpocztę wyznaczającą punkt 
        zborny.
          Przechwycono niezbyt czytelną 
        depeszę radiową, nadaną prostym 
        szyfrem: taka czy siaka Brygada 
        Indyjska prosiła o szybkie 
        wyjaśnienie porannego czegoś 
        tam (rozkazu?), a zwłaszcza 
        podanie pory rozpoczęcia takiego 
        czy owakiego ostrzału 
        artyleryjskiego. Von Mellenthin 
        wiedział, że w myśl zasad 
        angielskiej taktyki natarcie 
        zazwyczaj poprzedzone bywa 
        ostrzałem artyleryjskim.
          Dowodów przybywało.
          Von Mellenthin sprawdził w 
        aktach, jaką pozycję zajmuje 
        brygada czołgów Trzydziestej 
        Drugiej Armii; stwierdził, że 
        formację tę widziano niedawno na 
        Rigel, a grzbiet ten stanowił 
        logiczny punkt wyjścia do ataku 
        na Sidra.
          Każdy oficer wywiadu stał 
        wobec zadania praktycznie 
        niewykonalnego, musiał bowiem na 
        podstawie niewystarczających 
        informacji przewidywać ruchy 
        wrogich wojsk. Wypatrywał 
        znaków, kierował się intuicją i 
        ryzykował - tak jak w grze 
        hazardowej.
          Von Mellenthin uznał, że tym 
        razem warto postawić na Sfinksa.
          O osiemnastej trzydzieści 
        zaniósł swój raport do wozu 
        sztabowego. Był tam Rommel wraz 
        z szefem sztabu - pułkownikiem 
        Bayerleinem - i Kesselringiem. 
        Wszyscy trzej stali wokół dużego 
        stołu polowego, patrząc na mapy 
        działań wojennych. Z boku 
        siedział porucznik, gotów w 
        każdej chwili przystąpić do 






        robienia notatek.
          Rommel był bez czapki. Jego 
        duża, łysiejąca głowa wydawała 
        się nieproporcjonalnie wielka w 
        stosunku do drobnego ciała. 
        Sprawiał wrażenie człowieka 
        znużonego i wycieńczonego. Von 
        Mellenthin wiedział, że 
        generałowi dokucza żołądek i że 
        dowódca często pości przez kilka 
        dni z rzędu. Twarz Rommla, 
        pulchna z natury, ostatnimi 
        czasy wychudła, a odstające uszy 
        sterczały bardziej niż zwykle. 
        Wąskie ciemne oczy pałały jednak 
        entuzjazmem i nadzieją 
        zwycięstwa.
          Von Mellenthin stuknął 
        obcasami i służbiście wręczył 
        raport, po czym wyjaśnił 
        sytuację na mapie. Kiedy 
        skończył, Kesselring zapytał:
          - I to wszystko jest oparte 
        jedynie na raporcie jakiegoś 
        szpiega?
          - Nie, panie feldmarszałku - 
        odparł von Mellenthin stanowczym 
        tonem. - Jest wiele sygnałów, 
        które to potwierdzają.
          - Zawsze można znaleźć sygnały, 
        które potwierdzą niemal wszystko 
        - powiedział Kesselring.
          Kątem oka von Mellenthin 
        dojrzał, że Rommel zaczyna się 
        irytować. Kesselring ciągnął:
          - Nie możemy planować bitew na 
        podstawie informacji od jakiegoś 
        pierwszego lepszego tajnego 
        agenta w Kairze.
          - Jestem skłonny zawierzyć 
        temu raportowi - odezwał się 
        Rommel.
          Von Mellenthin obserwował obu 
        mężczyzn. Reprezentowali 
        osobliwą równowagę sił - to 
        znaczy osobliwą jak na wojsko, 
        gdzie hierarchia władzy jest 
        zwykle tak dokładnie wyznaczona. 
        Kesselring był głównodowodzącym 
        Armii Południe i przewyższał 
        rangą Rommla, ale Rommel na 
        skutek jakiegoś kaprysu Hitlera, 
        nie podlegał jego rozkazom. Obaj 
        mieli protektorów w Berlinie: 
        Kesselring, człowiek Luftwaffe, 






        był ulubieńcem Goeringa, a 
        Rommel tak dobrze się sprawdzał 
        w propagandzie, że z pewnością 
        mógł liczyć na poparcie 
        Goebbelsa. Kesselring cieszył 
        się popularnością wśród Włochów, 
        których Rommel zawsze obrażał. 
        Ściśle rzecz birąc, Kesselring 
        był potężniejszy, gdyż jako 
        feldmarszałek miał bezpośredni 
        dostęp do Hitlera, podczas gdy 
        Rommel musiał kontaktować się 
        przez Jodla: ale tą kartą 
        Kesselring nie mógł grać za 
        często. W zaistniałej sytuacji 
        ci dwaj nieustannie się kłócili 
        i chociaż Rommel tu na pustyni 
        miał ostatnie słowo, w Europie - 
        o czym von Mellenthin wiedział 
        - Kesselring robił, co mógł, żeby 
        się go pozbyć.
          Rommel odwrócił się do mapy.
          - Przygotujmy się więc na 
        dwuskrzydłowy atak. Popatrzmy 
        najpierw na słabsze, północne 
        skrzydło. Sidra jest pod 
        kontrolą Dwudziestej Pierwszej 
        Dywizji Pancernej z bronią 
        przeciwczołgową. Tutaj, na 
        drodze natarcia Anglików, 
        znajduje się pole minowe. 
        Dywizja Pancerna sprowadzi ich 
        na to pole i zniszczy ogniem 
        przeciwczołgowym. Jeśli nasz 
        szpieg ma rację i Anglicy rzucą 
        tu do szturmu tylko 
        siedemdziesiąt czołgów, 
        Dwudziesta Pierwsza powinna 
        szybko się z nimi uporać i być 
        gotowa do następnej akcji.
          Przesunął grubym palcem 
        wskazującym po mapie.
          - A oto drugie skrzydło, 
        główny cel ataku, na naszych 
        wschodnich flankach. Stoi tu 
        Armia Włoska. Atak ma być 
        przeprowadzony przez Brygadę 
        Indyjską. Znając tych Hindusów i 
        naszych Włochów, sądzę, że atak 
        się powiedzie. Dlatego zarządzam 
        zdecydowaną ripostę. Po 
        pierwsze: Włosi mają przypuścić 
        kontratak z zachodu. Po drugie: 
        Dywizja Pancerna, rozprawiwszy 
        się z natarciem na Sidra, 






        zawróci i zaatakuje Hindusów od 
        północy. Po trzecie: dzisiaj 
        nasi saperzy oczyszczą drogę 
        przez pole minowe w Bir 
        el_$harmat, żeby Piętnasta 
        Dywizja Pancerna mogła skierować 
        się na południe, przejść tamtędy 
        i zaatakować siły brytyjskie od 
        tyłu.
          Von Mellenthin, który uważnie 
        śledził ten wywód, pokiwał głową 
        z aprobatą. Był to plan typowy 
        dla Rommla, oparty na szybkim 
        przemieszczaniu sił dla 
        zwiększenia ich skuteczności, na 
        osaczeniu wroga i nagłym 
        pojawieniu się potężnej dywizji 
        tam, gdzie się jej najmniej 
        spodziewano, czyli na tyłach. 
        Jeśli się to powiedzie, 
        atakujące brygady aliantów 
        zostaną otoczone, odcięte i 
        rozbite w proch.
          Jeśli się to powiedzie.
          Jeśli szpieg miał rację.
          Kesselring zwrócił się do 
        Rommla:
          - Uważam, że popełnia pan 
        wielki błąd.
          - Ma pan prawo uważać, co pan 
        chce - odparł chłodno Rommel.
          - Von Mellenthin poczuł, jak 
        ten chłód przenika i jego. 
        Jeżeli sprawa przybierze zły 
        obrót, Berlin wkrótce się dowie 
        o nieuzasadnionej wierze Rommla 
        w pierwsze lepsze doniesienia 
        wywiadu, a on, von Mellenthin, 
        będzie odpowiedzialny za 
        dostarczenie tych doniesień. 
        Stosunek Rommla do podwładnych, 
        którzy go zawiedli, był 
        bezlitosny.
          Rommel spojrzał na notującego 
        porucznika.
          - Oto moje rozkazy na dzisiaj 
        - zakończył i wbił wyzywający 
        wzrok w Kesselringa.
          Von Mellenthin włożył ręce do 
        kieszeni i skrzyżował palce.
        
          Przypomniał sobie ten moment w 
        szesnaście dni później, kiedy 
        wraz z Rommlem obserwował 
        słońce wschodzące nad Tobrukiem.






          Stali razem na skarpie na 
        północny wschód od El Adem, 
        czekając na początek bitwy. 
        Rommel nosił gogle, które zabrał 
        wziętemu do niewoli generałowi 
        O'$connorowi, gogle, które stały 
        się czymś w rodzaju jego znaku 
        firmowego. Był w doskonałej 
        formie: wesoły, ożywiony i pewny 
        siebie. Niemal się słyszało, jak 
        pracują trybiki jego mózgu, 
        kiedy przesuwał lornetką po 
        krajobrazie i przepowiadał 
        przebieg bitwy.
          - Nasz szpieg miał rację - 
        odezwał się von Mellenthin.
          - Właśnie o tym samym myślałem 
        - uśmiechnął się Rommel.
          Kontratak aliantów w dniu 
        piątym czerwca nastąpił 
        dokładnie według przepowiedni, a 
        obrona Rommla przebiegła tak 
        sprawnie, że zamieniła się w 
        kontr_kontratak. Trzy z czterech 
        brygad aliantów zmieciono z 
        powierzchni ziemi, cztery pułki 
        artylerii wzięto do niewoli. 
        Rommel bezlitośnie wykorzystał 
        swoją przewagę. Czternastego 
        czerwca sforsowano Linię 
        Ghazalską, a dzisiaj, 
        dwudziestego czerwca, 
        przystąpiono do oblężenia 
        kluczowego nadmorskiego 
        garnizonu w Tobruku.
          Von Mellenthin zadrżał. 
        Zdumiewające, jak zimno potrafi 
        być na pustyni o piątej rano.
          Popatrzył w niebo.
          Dwadzieścia po piątej 
        rozpoczął się atak.
          Odgłos dalekiego grzmotu 
        przerodził się w ogłuszający 
        ryk, gdy nadciągnęły Stukasy. 
        Pierwsza eskadra przeleciała, 
        nurkując w kierunku pozycji 
        brytyjskich, i zrzuciła bomby. 
        Wzniosła się wielka chmura dymu 
        i pyłu, a jednocześnie z równie 
        przeraźliwym hukiem otworzyły 
        ogień wszystkie siły 
        artyleryjskie Rommla. 
        Nadciągnęła nowa fala Stukasów, 
        a potem następna: bombowców były 
        setki.






          - Fantastyczne - powiedział 
        von Mellenthin. - Kesselring 
        naprawdę się spisał.
          Była to niefortunna uwaga. 
        Rommel warknął:
          - Nie ma w tym żadnej zasługi 
        Kesselringa: dzisiaj my sami 
        dowodzimy lotnictwem.
          Niemniej Luftwaffe dawała 
        pokaz niezłej roboty, pomyślał 
        von Mellenthin, ale nic już nie 
        powiedział.
          Tobruk był twierdzą 
        koncentryczną. Sam garnizon 
        stacjonował w mieście, miasto 
        zaś leżało w sercu większego 
        obszaru zajętego przez 
        Brytyjczyków i otoczonego 
        pięćdziesięciodwukilometrowym 
        pasem zasieków przetykanym gęsto 
        bunkrami. Niemcy musieli 
        najpierw sforsować zasieki, 
        potem dostać się do miasta i 
        zdobyć garnizon.
          Ze środka pola bitwy uniosła 
        się chmura pomarańczowego dymu. 
        Von Mellenthin powiedział:
          - To sygnał, żeby artyleria 
        zwiększyła zasięg.
          Rommel skinął głową.
          - Dobrze. Posuwamy się 
        naprzód.
          Nagle von Mellenthin poczuł, 
        że ogarnia go fala optymizmu. W 
        Tobruku czekała ich cenna 
        zdobycz: żywność, benzyna, 
        dynamit, namioty i ciężarówki - 
        już teraz więcej niż połowa 
        zmotoryzowanego transportu 
        Rommla składała się z pojazdów 
        zarekwirowanych Brytyjczykom. 
        Uśmiechnął się i spytał:
          - Świeża ryba na kolację?
          Rommel zrozumiał, co miał na 
        myśli.
          - Wątróbka - powiedział. - 
        Smażone kartofle. Świeży chleb.
          - Prawdziwe łóżko z puchową 
        poduszką.
          - W murowanym domu chroniącym 
        przed upałem i robactwem.
          Przybył posłaniec z 
        meldunkiem. Von Mellenthin 
        przeczytał. Kiedy się odezwał, 
        starał się nie pokazać po sobie 






        podniecenia.
          - Przerwali druty przy bunkrze 
        sześćdziesiąt dziewięć. Grupa 
        Menny atakuje z piechotą z 
        Afrika Korps.
          - Doskonale - rzekł Rommel. - 
        Zrobiliśmy wyłom. Chodźmy.
        
          Była dziesiąta trzydzieści 
        przed południem, kiedy 
        podpułkownik Reggie Bogge 
        wetknął głowę w drzwi gabinetu 
        Vandama i powiedział:
          - Tobruk jest oblężony.
          Dalsza praca wydała się 
        Vandamowi w tym momencie bez 
        sensu. Mechanicznie wykonywał 
        codzienne czynności, czytał 
        raporty informatorów, 
        rozpatrywał przypadek leniwego 
        porucznika, który powinien już 
        dostać wyższy stopień, lecz na 
        to nie zasługiwał, starał się 
        wymyślić nowy sposób na Alexa 
        Wolffa, ale to wszystko było 
        teraz takie beznadziejnie błahe. 
        Z upływem dnia przychodziły 
        coraz gorsze wieści. Niemcy 
        przerwali zasieki, przerzucili 
        pomost nad rowem 
        przeciwczołgowym, przebyli 
        wewnętrzne pole minowe, dotarli 
        do strategicznego skrzyżowania 
        zwanego King's Cross.
          O siódmej Vandam poszedł do 
        domu na kolację z Billym. Nie 
        mógł powiedzieć chłopcu o 
        Tobruku: wiadomość miała być na 
        razie utrzymana w tajemnicy. 
        Kiedy jedli kotlety baranie, 
        Billy mówił o swoim nauczycielu 
        angielskiego, młodym człowieku 
        chorym na płuca, który nie mógł 
        służyć w wojsku, lecz bez 
        przerwy powtarzał, jak bardzo 
        chciałby walczyć na pustyni i 
        dobrać się Szwabom do skóry.
          - Ale ja mu nie wierzę - 
        skomentował Billy. - A ty?
          - Przypuszczam, że mówi prawdę 
        - powiedział Vandam. - Zapewne 
        czuje się winny.
          Billy był w wieku, który 
        narzuca nieodpartą potrzebę 
        przekory.






          - Winny? nie może czuć się 
        winny, to nie jego wina.
          - Podświadomie tak się czuje.
          - A co to za różnica?
          Sam się w to wpakowałem, 
        pomyślał Vandam. Zastanowił się 
        przez chwilę, a potem ciągnął: - 
        Kiedy zrobisz coś złego i wiesz 
        o tym, masz wyrzuty sumienia z 
        powodu winy odczuwanej 
        świadomie. Pan Simkisson nie 
        zrobił nic złego, ale i tak ma 
        wyrzuty sumienia, i nie wie 
        dlaczego. To jest właśnie 
        podświadome poczucie winy. 
        Mówienie o tym, jak bardzo 
        chciałby walczyć, trochę mu 
        pomaga.
          - Ach tak - powidział Billy.
          Vandam nie wiedział, ile 
        chłopiec z tego zrozumiał.
          Billy poszedł do łóżka z nową 
        książką. Powiedział, że to 
        kryminał. Jego tytuł brzmiał 
        "Śmierć na Nilu".
          Vandam wrócił do Kwatery 
        Głównej. Wieści były nadal 
        niekorzystne. Dwudziesta 
        Pierwsza Dywizja Pancerna 
        wkroczyła do miasta i otworzyła 
        ogień z nadbrzeża do brytyjskich 
        okrętów, które usiłowały, 
        poniewczasie, wyjść w morze. 
        Kilka z nich zatopiono. Vandam 
        pomyślał o ludziach, którzy 
        zbudowali te okręty, o tonach 
        cennej stali, jaka na to poszła, 
        o szkoleniu marynarzy i 
        tworzeniu z załogi zgranego 
        zespołu - a teraz wszyscy ci 
        mężczyźni nie żyją, okręty są 
        pod wodą i cały wysiłek poszedł 
        na marne.
          Noc spędził w kantynie 
        oficerskiej, czekając na 
        wiadomości. Pił tęgo i tyle 
        palił, że rozbolała go głowa. Ze 
        sztabu co jakiś czas nadchodziły 
        nowe komunikaty. Podczas tej 
        nocy Ritchie, dowódca Ósmej 
        Armii, postanowił opuścić 
        granicę i wycofać się do Mersa 
        Matruh. Podobno Auchinleck, 
        głównodowodzący, dowiedziawszy 
        się o tym wyszedł z pokoju, z 






        twarzą chmurną jak burza 
        gradowa.
          Zbliżał się już brzask, gdy 
        Vandam złapał się na tym, że 
        myśli o swoich rodzicach. 
        Niektóre z portów na południowym 
        wybrzeżu Anglii ucierpiały na 
        skutek bombardowań nie mniej niż 
        Londyn, ale jego rodzice 
        mieszkali nieco dalej w głąb 
        lądu, w wiosce w hrabstwie 
        Dorset. Ojciec był naczelnikiem 
        poczty w małym lokalnym 
        urzędzie. Vandam spojrzał na 
        zegarek: w Anglii jest teraz 
        czwarta rano, ojciec spina 
        nogawki klamerkami, wsiada na 
        rower i jedzie po ciemku do 
        pracy. W wieku sześćdziesięciu 
        lat miał budowę 
        kilkunastoletniego chłopaka. 
        Matka Vandama, gorliwa 
        protestantka, była przeciwna 
        piciu, paleniu i wszelkiej 
        rozwiązłości, którym to mianem 
        określała wszystko od rzucania 
        strzałkami w tarczę po słuchanie 
        radia. Ten reżim chyba dobrze 
        służył jej mężowi, ona sama 
        natomiast wiecznie niedomagała.
          W końcu alkohol, zmęczenie i 
        nuda zmogły Vandama i zapadł w 
        drzemkę. Śniło mu się, że jest w 
        garnizonie w Tobruku z Billym, 
        Elene i swoją matką. Biegał po 
        domu zamykając wszystkie okna. 
        Na zewnątrz Niemcy - którzy 
        zamienili się w strażaków - 
        dostawiali drabiny do budynku i 
        wspinali się po nich. Nagle 
        matka przestała liczyć swoje 
        fałszywe banknoty i otworzyła 
        okno, wskazując na Elene i 
        krzycząc: "Nierządnica!" Rommel 
        w chełmie strażackim wszedł 
        przez okno i skierował wąż na 
        Billy'ego. Siła strumienia 
        strąciła chłopca z parapetu i 
        spadł do morza. Vandam wiedział, 
        że to jego wina, ale nie 
        rozumiał, co źle zrobił. Zaczął 
        płakać i wtedy się obudził.
          Z ulgą skonstatował, że w 
        rzeczywistości oczy miał suche. 
        Sen zostawił mu przejmujące 






        poczucie klęski. Zapalił 
        papierosa. Smakował gorzko.
          Wzeszło słońce. Vandam zaczął 
        obchodzić kantynę gasząc 
        światło, po prostu żeby się 
        czymś zająć. Kucharka wniosła 
        poranną kawę. Kiedy ją pił, 
        wkroczył kapitan z nowym 
        komunikatem. Stanął na środku 
        kantyny czekając, aż wszyscy się 
        uciszą.
          - Dziś o świcie generał 
        Klopper poddał Rommlowi garnizon 
        w Tobruku.
          Vandam wyszedł z kantyny i 
        udał się ulicami miasta w 
        kierunku swojego domu nad Nilem. 
        Czuł się bezsilny i 
        niepotrzebny, siedząc tu w 
        Kairze i łapiąc szpiegów, 
        podczas gdy tam na pustyni jego 
        kraj przegrywał wojnę. Przyszło 
        mu do głowy, czy przypadkiem 
        Alex Wolff nie ma czegoś 
        wspólnego z ostatnią serią 
        zwycięstw Rommla, lecz odrzucił 
        tę myśl jako zbyt wydumaną. 
        Ogarnęło go przygnębiające 
        wrażenie, że już gorzej być nie 
        może, ale zaraz zrozumiał, że 
        oczywiście może.
          Wrócił do domu i poszedł spać.



          Część druga
          Mersa Matruh
        
          11
        
          Grek należał do tych, którzy 
        lubią się kleić.
          Elene nie znosiła takich 
        typów. Nie miała nic przeciwko 
        otwartemu pożądaniu, a nawet ją 
        to pociągało. Ale brzydziła się 
        ukradkowym, potajemnym, 
        nieproszonym obmacywaniem.
          Po dwóch godzinach w sklepie 
        poczuła antypatię do Mikisa 
        Aristopoulosa. Po dwóch 
        tygodniach miała ochotę go 
        udusić.
          Sam sklep jej się podobał. 
        Lubiła korzenne zapachy i rzędy 
        wesołych, kolorowych pudełek i 
        puszek na półkach w magazynie. 
        Praca była łatwa i jednostajna, 
        ale czas upływał szybko. 
        Zadziwiała klientów sprawnym 
        obliczaniem w pamięci rachunków. 
        Od czasu do czasu kupowała sobie 
        jakieś egzotyczne importowane 
        smakołyki i brała do domu do 
        spróbowania: słoik pasztetu z 
        wątróbek, baton czekoladowy, 
        butelkę Bovrilu, puszkę fasolki. 
        Nowością była też dla niej sama 
        zwyczajna, nudna, ośmiogodzinna 
        praca.
          Ale szef był nie do 
        wytrzymania. Przy każdej okazji 
        dotykał jej ramienia, jej szyi, 
        jej biodra; za każdym razem, 
        kiedy ją mijał za kontuarem 
        albo na zapleczu, ocierał się o 
        jej piersi lub pośladki. 
        Początkowo brała to za 
        przypadek, bo nie wyglądał na 
        podobnego typa: był całkiem 
        przystojny, miał zaledwie 
        dwadzieścia parę lat i szeroki 
        uśmiech, w którym odsłaniał białe 
        zęby. Zapewne wziął jej 
        milczenie za oznakę 
        przyzwolenia. Będzie musiała 
        trochę go ukrócić.
          Tylko tego jej brakowało! I 
        tak miała dość problemów z 
        miotającymi nią sprzecznymi 






        uczuciami. Z jednej strony 
        zarówno lubiła, jak i nie 
        cierpiała Williama Vandama, 
        który rozmawiał z nią jak z 
        osobą równą sobie, a potem 
        potraktował ją jak dziwkę, z 
        drugiej miała uwieść Alexa 
        Wolffa, którego nigdy nawet nie 
        widziała na oczy, a teraz 
        jeszcze kleił się do niej Mikis 
        Aristopoulos, do którego czuła 
        jedynie pogardę.
          Wszyscy mnie wykorzystują, 
        pomyślała; oto całe moje życie.
          Zastanawiała się, jaki ten 
        Wolff może być. Vandamowi łatwo 
        powiedzieć, że ma się do niego 
        zbliżyć, jakby wystarczyło 
        nacisnąć guzik i stać się 
        nieodparcie pożądaną. W 
        rzeczywistości bardzo dużo 
        zależało od gustu mężczyzny. 
        Niektórym podobała się 
        natychmiast. Z innymi wymagało 
        to trochę zachodu. U jeszcze 
        innych nie miała szans. Na poły 
        pragnęła, aby tak właśnie było z 
        Wolffem. Z drugiej jednak strony 
        pamiętała, że był on niemieckim 
        szpiegiem, a Rommel zbliżał się 
        z każdym dniem i jeśli naziści 
        wejdą do Kairu...
          Aristopoulos przyniósł z 
        magazynu pudło spaghetti. Elene 
        spojrzała na zegarek: zaraz 
        kończy pracę. Aristopoulos 
        otworzył karton i postawił na 
        półce. Wracając przecisnął się 
        za nią, włożył jej ręce pod 
        pachy i pogłaskał piersi. 
        Odsunęła się. W tej samej chwili 
        usłyszała, że ktoś wchodzi do 
        sklepu. Pomyślała: Dam temu 
        sukinsynowi nauczkę. Kiedy Grek 
        znikał na zapleczu, krzyknęła za 
        nim głośno, po arabsku:
           - Jeżeli jeszcze raz mnie 
        dotkniesz, obetnę ci kutasa!
          Klient parsknął śmiechem. 
        Odwróciła się i spojrzała na 
        niego. Był Europejczykiem, ale 
        musiał rozumieć po arabsku.
          - Dzień dobry - powitała go.
          Przybysz spojrzał w kierunku 
        zaplecza i zawołał:






          - Co ty wyprawiasz, 
        Aristopoulos, stary lubieżniku?
          Aristopoulos wytknął głowę zza 
        drzwi.
          - Dzień dobry panu. To moja 
        siostrzenica, Elene. - Na jego 
        twarzy malowało się zmieszanie i 
        jeszcze coś, czego Elene nie 
        potrafiła określić. Cofnął się 
        do magazynu.
          - Siostrzenica! - powiedział 
        klient patrząc na Elene. - Dobre 
        sobie!
          Był to postawny mężczyzna po 
        trzydziestce, o ciemnych oczach, 
        ciemnych włosach i ciemnej 
        cerze. Miał duży haczykowaty 
        nos, który można by nazwać 
        zarówno typowo arabskim, jak i 
        typowo 
        europejsko_arystokratycznym. 
        Jego usta były cienkie, a kiedy 
        się uśmiechał, pokazywał rząd 
        małych równych zębów - jak u 
        kota, pomyślała Elene. Nie uszły 
        też jej uwadze charakterystyczne 
        znamiona zamożności w jego 
        stroju: jedwabna koszula, złoty 
        zegarek, szyte na miarę spodnie, 
        pasek z krokodylej skóry, buty 
        na zamówienie i lekki zapach 
        eleganckiej męskiej wody kolońskiej.
          - Czym mogę służyć? - 
        spytała.
          Popatrzył na nią, jakby 
        rozpatrywał kilka rozmaitych 
        odpowiedzi, w końcu rzekł:
          - Zacznijmy od angielskiej 
        marmolady.
          - Dobrze. - Marmolada była na 
        zapleczu. Poszła tam po 
        słoiczek.
          - To on! - zasyczał szeptem 
        Aristopoulos.
          - O czym pan mówi? - spytała 
        normalnym głosem, nadal na niego 
        wściekła.
          - Ten od sfałszowanych 
        pieniędzy, pan Wolff, to on!
          - O Boże! - Przez chwilę 
        zapomniała, po co tu jest. 
        Udzieliła jej się panika 
        Aristopoulosa i straciła głowę. 
        - Co mam mu powiedzieć? Co 
        robić?






          - Nie wiem... daj mu 
        marmoladę... nie wiem...
          - Tak, marmolada, 
        oczywiście... - Wzięła słoik z 
        półki i wróciła do sklepu. 
        Zmusiła się do wesołego uśmiechu 
        kładąc słoik na ladę. - Coś 
        jeszcze?
          - Dwa funty drobno zmielonej 
        czarnej kawy.
          Patrzył na nią, kiedy 
        odważała kawę i wsypywała ją do 
        młynka. Nagle poczuła przed nim 
        strach. Nie był taki jak 
        Charles, Johnnie i Claud, 
        mężczyźni, którzy ją 
        utrzymywali. Tamci byli 
        delikatni, wyrozumiali, pełni 
        poczucia winy i zgodni. Wolff 
        sprawiał wrażenie człowieka 
        zrównoważonego i pewnego siebie: 
        trudno go będzie oszukać, a 
        jeszcze trudniej pokrzyżować mu 
        plany.
          - Coś jeszcze?
          - Puszkę szynki.
          Kręciła się po sklepie, 
        wyszukując żądane towary i 
        kładąc je na ladzie. Nie 
        spuszczał z niej oka. Pomyślała: 
        Powinnam zacząć jakąś rozmowę, 
        nie mogę tylko pytać "Coś 
        jeszcze?", przecież miałam z nim 
        zawrzeć znajomość.
          - Coś jeszcze? - spytała.
          - Pół skrzynki szampana.
          Karton z sześcioma butelkami 
        był ciężki. Wyciągnęła go z 
        magazynu.
          - Zapewne chce pan, żeby to 
        panu dostarczyć do domu - 
        powiedziała. Starała się mówić 
        tonem obojętnym i zdawkowym. 
        Była lekko zadyszana po 
        poprzednim wysiłku i miała 
        nadzieję, że zatuszuje to jej 
        zdenerwowanie.
          Przewiercał ją na wskroś 
        swoimi ciemnymi oczami.
          - Dostarczyć? - powtórzył. - 
        Nie, dziękuję.
          Spojrzała na ciężką skrzynkę.
          - Mam nadzieję, że mieszka pan 
        niedaleko.
          - Niezbyt daleko.






          - Musi pan być bardzo silny.
          - Nie narzekam.
          - Mamy bardzo porządnego 
        dostarczyciela...
          - Nie, dziękuję - powtórzył 
        stanowczo.
          Skinęła głową.
          - Jak pan sobie życzy. - W 
        gruncie rzeczy nie spodziewała 
        się, żeby odniosło to pożądany 
        skutek, ale i tak była 
        zawiedziona. - Coś jeszcze?
          - To już chyba wszystko.
          Zaczęła podliczać rachunek. 
        Wolff powiedział:
          - Aristopoulosowi musi się 
        nieźle powodzić, skoro może 
        zatrudnić pomocnicę.
          Elene odparła:
          - Pięć funtów, dwanaście 
        szylingów, sześć pensów... Nigdy 
        by pan tego nie zgadł, sądząc po 
        tym, co mi płaci... pięć funtów, 
        trzynaście szylingów i sześć 
        pensów, sześć funtów...
          - Nie lubi pani tej pracy?
          Spojrzała mu prosto w oczy.
          - Zrobiłabym wszystko, żeby 
        się stąd wydostać.
          - Co pani ma na myśli? - Był 
        bystry.
          Wzruszyła ramionami i wróciła 
        do obliczania rachunku. W końcu 
        powiedziała:
          - Trzynaście funtów, dziesięć 
        szylingów i cztery pensy.
          - Skąd pani wiedziała, że będę 
        płacić w funtach?
          Naprawdę był bystry. Ogarnęła 
        ją trwoga, że się zdradziła. 
        Poczuła, że się czerwieni. Nagle 
        spłynęło na nią natchnienie i 
        powiedziała:
          - Przecież jest pan oficerem 
        brytyjskim, prawda?
          Roześmiał się głośno. Wyjął 
        zwitek funtów i dał jej 
        czternaście. Wydała mu resztę w 
        egipskich monetach. Myślała 
        rozpaczliwie: Co jeszcze mogę 
        zrobić? Co jeszcze mogę 
        powiedzieć? Zaczęła pakować jego 
        sprawunki do brązowej papierowej 
        torby.
          - Czy urządza pan przyjęcie? - 






        zapytała. - Uwielbiam przyjęcia.
          - Dlaczego pani tak sądzi?
          - Z powodu szampana.
          - Ach tak. No cóż, całe życie 
        to jedno wielkie przyjęcie.
          Nie udało mi się, pomyślała. 
        Wyjdzie teraz i nie wiadomo, 
        kiedy wróci, może nigdy. Miałam 
        go przed nosem, rozmawiałam z 
        nim, a teraz muszę pozwolić mu 
        odejść i rozpłynąć się w 
        mieście.
          Powinna poczuć ulgę, a 
        tymczasem miała poczucie 
        dotkliwej porażki.
          Dźwignął karton z szampanem na 
        lewe ramię, a do prawej ręki 
        wziął torbę z resztą sprawunków.
          - Do widzenia - powiedział.
          - Do widzenia.
          Odwrócił się przy drzwiach.
          - Może się spotkamy w 
        restauracji "Oaza" w środę o 
        wpół do ósmej wieczorem?
          - Dobrze! - zgodziła się z 
        entuzjazmem, ale jego już nie 
        było.
        
          Dotarcie na Wzgórze Jezusa 
        zajęło im niemal cały ranek. 
        Jakes siedział z przodu obok 
        kierowcy, Vandam i Bogge z tyłu. 
        Vandam nie posiadał się z 
        radości. Australijska kompania 
        zajęła nocą wzgórze i zdobyła 
        niemal nietkniętą niemiecką 
        stację nasłuchu radiowego. Była 
        to pierwsza dobra wiadomość od 
        miesięcy.
          Jakes odwrócił się i 
        powiedział głośno, przekrzykując 
        silnik:
          - Podobno Australijczycy 
        atakowali w skarpetkach, żeby 
        ich zaskoczyć. Większość Włochów 
        wzięto do niewoli w piżamach.
          Vandam już słyszał tę 
        historię.
          - Ale Niemcy nie spali - 
        wtrącił. - Była całkiem niezła 
        jatka.
          Pojechali główną szosą do 
        Aleksandrii, a potem drogą 
        nadmorską do El Alamein, skąd 
        skręcili na "beczkostradę" - 






        szlak przez pustynię wyznaczony 
        beczkami. Niemal cały ruch 
        zmierzał w odwrotnym kierunku, 
        wszyscy się wycofywali. Nikt nie 
        wiedział, co się dzieje. 
        Zatrzymali się przy składzie 
        paliw, żeby uzupełnić benzynę, i 
        Bogge musiał błysnąć szarżą, aby 
        dano im kwit.
          Szofer zapytał, jak dojechać 
        na wzgórze.
          - Szlak Butelkowy - 
        odpowiedział krótko oficer.
          Szlaki utworzone dla wojska i 
        przez wojsko, nosiły nazwy 
        Butelkowy, Butów, Księżycowy i 
        Gwiezdny, od znaków wyciętych w 
        pustych beczkach i w pojemnikach 
        po benzynie ustawionych wzdłuż 
        trasy. W nocy wstawiano w beczki 
        małe lampki, żeby oświetlić 
        znaki.
          Bogge zapytał oficera:
          - Co się tu dzieje? Wszyscy 
        uciekają na wschód.
          - Nikt mi nic nie mówi - 
        odparł oficer.
          Wzięli z bufetu polowego po 
        kubku herbaty i po kanapce z 
        wołowiną. Dalsza droga wiodła 
        przez pobojowisko, usiane 
        rozbitymi i spalonymi czołgami, 
        gdzie służby porządkowe 
        chaotycznie szukały zwłok. 
        Beczki zniknęły, ale kierowca 
        odnalazł je znów po drugiej 
        stronie żwirowej równiny.
          Na wzgórze dotarli w południe. 
        Niedaleko toczyła się bitwa: 
        słyszeli odgłosy strzałów i 
        widzieli obłoki kurzu na 
        zachodzie. Vandam uzmysłowił 
        sobie, że jeszcze nigdy nie był 
        tak blisko pola walki. W 
        pierwszym rzędzie rzuciły mu się 
        w oczy brud, panika i 
        zamieszanie. Zameldowali się w 
        wozie sztabowym, skąd skierowano 
        ich do zdobycznych niemieckich 
        radiostacji na kółkach.
          Polowe służby wywiadowcze już 
        przystąpiły do pracy. Jeńców 
        przesłuchiwano pojedynczo w 
        małym namiocie, podczas gdy 
        reszta czekała na palącym 






        słońcu. Eksperci od wyposażenia 
        wroga oglądali broń i pojazdy, 
        zapisując numery seryjne. Ludzie 
        ze służby "Y" ustalali długości 
        fal i szukali kodów. Zadaniem 
        grupki operacyjnej Bogge'a było 
        zbadanie, czego Niemcy zdołali 
        się z góry dowiedzieć o ruchach 
        aliantów.
          Każdy z nich zajął się jedną 
        ciężarówką z nasłuchem. Jak 
        większość ludzi z wywiadu, 
        Vandam liznął trochę języka 
        niemieckiego. Znał kilkaset 
        słów, przeważnie terminów 
        wojskowych, toteż choć nie 
        odróżniłby listu miłosnego od 
        spisu brudnej bielizny, potrafił 
        odcyfrować rozkazy i meldunki 
        wojskowe. Trzeba było przejrzeć 
        mnóstwo materiału: przejęte 
        radiostacje były wielką gratką 
        dla wywiadu. Większość z tego 
        zapakuje się, przewiezie do 
        Kairu i tam zbada dokładnie w 
        liczniejszym zespole. Dzisiejsze 
        zadanie miało na celu tylko 
        wstępny przegląd.
          W ciężarówce Vandama panował 
        straszny bałagan. Niemcy zaczęli 
        niszczyć papiery, kiedy się 
        zorientowali, że przegrali 
        bitwę. Opróżnili szuflady i 
        rozpalili ogień, ale tym 
        działaniom szybko położono kres. 
        Na jednej z tekturowych teczek 
        widniała krew: ktoś zginął 
        broniąc swoich sekretów.
          Vandam zabrał się do roboty. 
        Na pewno najpierw próbowali 
        zniszczyć to, co najważniejsze, 
        zaczął więc od na wpół spalonej 
        kupki papieru. Było tu 
        zapisanych wiele sygnałów 
        radiowych aliantów, 
        przechwyconych i w niektórych 
        wypadkach rozszyfrowanych. 
        Większość dotyczyła zwykłych, 
        rutynowych spraw - zwykłe, 
        rutynowe sprawy zawsze zajmują 
        najwięcej miejsca - ale w miarę 
        przeglądania materiałów Vandam 
        uzmysłowił sobie, że niemiecka 
        służba wywiadu radiowego zebrała 
        dużą liczbę pożytecznych 






        informacji. Byli lepsi, niż 
        przypuszczał - a kontrwywiad 
        radiowy aliantów był bardzo zły.
          Na spodzie na wpół zwęglonej 
        kupki leżała książka, powieść w 
        języku angielskim. Vandam 
        zmarszczył brwi. Otworzył 
        książkę i przeczytał pierwsze 
        zdanie: "Śniło mi się tej nocy, 
        że znów jestem w Manderley." 
        Tytuł książki brzmiał "Rebeka", 
        napisała ją Daphne du Maurier. 
        Ten tytuł był mu jakby znajomy, 
        zapewne jego żona musiała czytać 
        tę powieść. Traktowała chyba o 
        młodej kobiecie mieszkającej w 
        angielskiej posiadłości 
        wiejskiej.
          Vandam podrapał się po głowie. 
        Najoględniej mówiąc, była to 
        dziwna lektura dla żołnierzy 
        Afrika Korps.
          I dlaczego po angielsku?
          Może zabrano ją jakiemuś 
        angielskiemu jeńcowi, ale Vandam 
        uznał to za mało prawdopodobne: 
        wiedział z doświadczenia, że 
        żołnierze czytają pornografię, 
        czarne kryminały i Biblię. Jakoś 
        nie mógł sobie wyobrazić, żeby 
        "Szczury Pustyni" interesowały 
        się problemami pani na 
        Manderley.
          Nie, książka znajdowała się 
        tutaj w jakimś specjalnym celu. 
        Ale jakim? Widział tylko jedną 
        możliwość: miała służyć jako 
        podstawa szyfru.
          Szyfr książkowy był odmianą 
        szyfru opartego na jednorazowym 
        bloczku. Taki bloczek miał 
        litery i cyfry wydrukowane na 
        chybił trafił w pięciu grupach i 
        sporządzano go tylko w dwóch 
        egzemplarzach: jeden był 
        przeznaczony dla nadającego, 
        drugi dla odbierającego. Każda 
        kartka bloczku służyła do 
        przekazania jednej wiadomości, 
        potem wyrywano ją i niszczono. 
        Ponieważ była używana tylko raz, 
        szyfru nie można było złamać. 
        Książką posługiwano się 
        podobnie, z tym że niekoniecznie 
        niszczono zużyte kartki.






          Książka miała jedną wielką 
        przewagę nad bloczkiem. Ten 
        ostatni niedwuznacznie 
        wskazywał, do czego służy, 
        podczas kiedy książka wyglądała 
        całkiem niewinnie. Na polu bitwy 
        nie grało to roli, lecz dla 
        agenta za liniami wroga sprawa 
        miała zasadnicze znaczenie.
          To także mogło tłumaczyć, 
        dlaczego książka była w języku 
        angielskim. Niemieccy żołnierze 
        komunikujący się ze sobą 
        używaliby niemieckiej książki - 
        jeśli w ogóle - ale szpieg na 
        terytorium brytyjskim musiał 
        mieć ze sobą książkę po 
        angielsku.
          Vandam przyjrzał jej się 
        uważniej. Na wyklejce był ślad 
        wypisanej ołówkiem ceny, którą 
        potem starto. To mogło oznaczać, 
        że książka została kupiona z 
        drugiej ręki. Podniósł ją pod 
        światło, próbując odczytać ślad 
        ołówka na papierze. Udało mu się 
        dojrzeć cyfrę 50, a po niej trzy 
        literki. Czy było to "eic"? 
        Mogło być też "erc" lub "esc". 
        Chyba "esc", zdecydował - 
        pięćdziesiąt escudos. Książkę 
        niewątpliwie kupiono w 
        Portugalii. Portugalia była 
        krajem neutralnym, w którym 
        znajdowały się zarówno ambasada 
        niemiecka, jak i brytyjska, i w 
        którym roiło się od rozmaitych 
        szpiegów.
          Jak tylko wróci do Kairu, 
        wyśle polecenie do komórki 
        wywiadowczej w Lizbonie, żeby 
        odwiedzili wszystkie księgarnie 
        z angielskimi książkami - z 
        pewnością nie ma ich zbyt wiele 
        - i postarali się sprawdzić, w 
        której z nich została kupiona ta 
        książka i, o ile to możliwe, 
        przez kogo.
          Musiano kupić co najmniej dwa 
        egzemplarze i sprzedawca mógł 
        zapamiętać kupca. Ciekawe, gdzie 
        jest ten drugi egzemplarz? 
        Vandam był pewien, że w Kairze, 
        i miał wrażenie, że wie u kogo.
          Zdecydował, że lepiej pokazać 






        to znalezisko podpułkownikowi 
        Bogge'owi. Wziął książkę i 
        zszedł z ciężarówki.
          Bogge właśnie nadchodził, 
        poszukując go.
          Vandam spojrzał na niego 
        zdumiony. Bogge był pobielały na 
        twarzy i wściekły do granic 
        histerii. Kroczył po sypkim 
        piasku z arkuszem papieru w 
        ręce.
          Vandam pomyślał: Co mu się, u 
        diabła, stało?
          Bogge wrzasnął:
          - Co pan właściwie robi całymi 
        dniami?!
          Vandam nie odpowiedział. Bogge 
        podał mu papier. Vandam 
        spojrzał.
          Był to zaszyfrowany przekaz 
        radiowy, z rozszyfrowaną 
        wiadomością napisaną między 
        linijkami. Data wskazywała na 
        północ trzeciego czerwca. 
        Nadawca posługiwał się 
        kryptonimem Sfinks. Wiadomość, 
        po zwykłym wstępie na temat  
        mocy sygnału, nosiła nagłówek: 
        Operacja Aberdeen.
          W Vandama jakby piorun 
        strzelił. Operacja Aberdeen 
        miała miejsce piątego czerwca, a 
        Niemcy otrzymali wiadomość o 
        niej już trzeciego. Powiedział:
          - Wielki Boże, to straszne.
          - Oczywiście, że straszne, do 
        stu piorunów! - ryknął Bogge. - 
        To znaczy, że Rommel dostaje 
        dokładne dane o naszych atakach 
        z dużym wyprzedzeniem!
          Vandam przeczytał resztę. 
        "Dokładne dane" było określeniem 
        jak najbardziej słusznym. 
        Wiadomość zawierała nazwy 
        brygad, czas poszczególnych 
        etapów natarcia i ogólną 
        strategię.
          - Nic dziwnego, że Rommel 
        wygrywa - mruknął Vandam.
          - Niech pan tu sobie nie stroi 
        żarcików! - wrzasnął Bogge.
          Przy boku Vandama pojawił się 
        Jakes w towarzystwie pułkownika 
        z australijskiej brygady, która 
        zdobyła wzgórze, i powiedział:






          - Przepraszam, ale...
          - Nie teraz, Jakes - przerwał 
        mu Vandam.
          - Nie odchodźcie, Jakes - 
        zarządził Bogge. - To was też 
        dotyczy.
          Vandam podał papier Jakesowi. 
        Czuł się, jakby go ktoś zdzielił 
        pięścią po głowie. Wiadomość 
        była tak precyzyjna, że musiała 
        pochodzić z Kwatery Głównej.
          - Do jasnej cholery - 
        powiedział cicho Jakes.
          Bogge rzekł:
          - Muszą dostawać ten materiał 
        od angielskiego oficera, zdaje 
        pan sobie chyba z tego sprawę, 
        prawda?
          - Tak - odparł Vandam.
          - Co to znaczy "tak"? Pańskim 
        zadaniem jest piecza nad naszym 
        personelem, pan za to do diaska 
        odpowiada!
          - Zdaję sobie z tego sprawę, 
        panie pułkowniku.
          - A czy zdaje pan sobie 
        również sprawę, że o przecieku 
        tej miary trzeba zameldować 
        głównodowodzącemu?
          Australijski pułkownik, który 
        nie rozumiał skali katastrofy, 
        czuł się zażenowany widząc, jak 
        oficer dostaje publicznie ostrą 
        reprymendę. Powiedział:
          - Zostawmy to na później, 
        Bogge. Wątpię, aby winę można tu 
        było przypisać jednej osobie. 
        Przede wszystkim powinien pan 
        zbadać zakres strat i 
        przygotować wstępny raport dla 
        przełożonych.
          Było jasne, że Bogge 
        bynajmniej nie skończył swojej 
        tyrady, ale był niższy stopniem. 
        Z widocznym wysiłkiem pohamował 
        gniew i rzekł:
          - Dobrze, niech się pan tym 
        zajmie, Vandam. - I pomaszerował 
        z powrotem, a pułkownik odszedł 
        w innym kierunku.
          Vandam usiadł na stopniu 
        ciężarówki. Drżącymi rękami 
        zapalił papierosa. Im głębiej 
        docierała do niego ta 
        informacja, tym wydawała się 






        gorsza. Alex Wolff nie tylko 
        spenetrował Kair i wciąż wymykał 
        mu się z rąk, lecz także zdobył 
        dostęp do najtajniejszych 
        sekretów. Kim jest ten człowiek? 
        - pomyślał.
          W ciągu zaledwie paru dni 
        wybrał sobie odpowiedni obiekt, 
        zarzucił na niego sieci, a potem 
        przekupstwem, szantażem lub 
        perswazją namówił do zdrady.
          Kto mógł być tym obiektem; kto 
        dostarczał Wolffowi informacji? 
        Miały do nich dostęp setki ludzi 
        - generałowie, oficerowie 
        sztabowi, sekretarki, które 
        przepisywały pisma na 
        maszynie, ludzie, którzy 
        szyfrowali wiadomości radiowe, 
        oficerowie, którzy przenosili je 
        ustnie, cała służba wywiadowcza, 
        cała łączność...
          Wolff musiał w jakiś sposób 
        znaleźć wśród tych setek ludzi 
        kogoś, kto był gotów zdradzić 
        swoją ojczyznę czy to za 
        pieniądze, czy z przekonań 
        politycznych, czy pod naciskiem 
        szantażu. Oczywiście było 
        możliwe, że Wolff nie miał z tym 
        nic wspólnego - ale Vandam 
        uważał to za mało prawdopodobne, 
        gdyż zdrajca potrzebował środków 
        łączności z wrogiem, a Wolff 
        dysponował takim środkiem, 
        trudno zaś uwierzyć, aby w 
        Kairze było dwóch Wolffów.
          Obok stanął Jakes, z mocno 
        niepewną miną. Vandam 
        powiedział:
          - Te informacje nie tylko do 
        nich docierają, ale Rommel robi 
        z nich użytek. Przypomnij sobie 
        bitwę piątego czerwca...
          - Tak, pamiętam - powiedział 
        Jakes. - To była masakra.
          I to przeze mnie, pomyślał 
        Vandam. Bogge miał rację, to ja 
        jestem odpowiedzialny za to, 
        żeby sekrety nie przedostawały 
        się na zewnątrz, a gdy tak się 
        dzieje, to moja wina.
          Jeden człowiek nie może wygrać 
        wojny, ale może ją przegrać. 
        Vandam nie chciał być tym 






        człowiekiem. Wstał.
          - W porządku, Jakes, 
        słyszałeś, co powiedział Bogge. 
        Bierzmy się do roboty.
          Jakes strzelił palcami.
          - Zapomniałbym, z czym 
        przyszedłem. Jest pan proszony 
        do telefonu polowego. Dzwonią z 
        Kwatery Głównej. W pańskim 
        biurze jest jakaś Egipcjanka, 
        która chce z panem mówić i nie 
        daje się wyprosić. Twierdzi, że 
        ma pilną wiadomość, i obstaje 
        przy swoim.
          Vandam pomyślał: Elene!
          Może nawiązała kontakt z 
        Wolffem. Na pewno tak - czemu by 
        inaczej upierała się, żeby ją 
        połączyć? Vandam puścił się 
        biegiem do wozu sztabowego, z 
        Jakesem depczącym mu po piętach.
          Major z wojsk łączności podał 
        mu telefon ze słowami:
          - Niech się pan streszcza, 
        Vandam, to urządzenie jest nam 
        potrzebne.
          Vandam przełknął dość obelg 
        jak na jeden dzień. Chwycił 
        telefon, przysunął twarz do 
        twarzy majora i powiedział 
        podniesionym głosem:
          - Będę rozmawiał, jak długo to 
        konieczne. - Odwrócił się do 
        niego tyłem i rzucił do 
        słuchawki: - Tak?
          - William?
          - Elene! - Chciał jej 
        powiedzieć, jak się cieszy, że 
        słyszy jej głos, ale zamiast 
        tego spytał tylko: - Co się 
        stało?
          - Przyszedł do sklepu.
          - A więc widziałaś go! 
        Zdobyłaś jego adres?
          - Nie, ale jestem z nim 
        umówiona.
          - Wspaniale! - Vandam był 
        pełen dzikiego szczęścia. Teraz 
        złapie tego sukinsyna. - Gdzie i 
        kiedy?
          - Jutro wieczorem o wpół do 
        ósmej w restauracji "Oaza".
          Vandam wziął ołówek i kawałek 
        papieru.
          - Restauracja "Oaza" o wpół do 






        ósmej - powtórzył. - Będę tam.
          - Doskonale.
          - Elene...
          - Tak?
          - Nie potrafię ci powiedzieć, 
        jak bardzo jestem wdzięczny. 
        Dziękuję.
          - Do jutra.
          - Do zobaczenia.
          Vandam odłożył słuchawkę. Za 
        nim stał Bogge wraz z majorem 
        łącznościowcem. Bogge warknął:
          - Co pan sobie, do diabła, 
        wyobraża, żeby zajmować telefon 
        polowy na umawianie się ze 
        swoimi cholernymi 
        przyjaciółeczkami?
          Vandam obdarzył go słonecznym 
        uśmiechem.
          - To nie była żadna 
        przyjaciółeczka, tylko 
        informatorka - wyjaśnił. - 
        Nawiązała kontakt z naszym 
        szpiegiem. Mam zamiar aresztować 
        go jutro wieczorem.
        
          12
        
          Wolff patrzył, jak Sonia je. 
        Wątróbka była krwista, różowa i 
        miękka, taka jaką lubiła. Sonia 
        jadła z apetytem, jak zwykle. 
        Pomyślał, że są bardzo do siebie 
        podobni. W pracy oboje byli 
        sprawni, profesjonalni i 
        odnosili sukcesy. Oboje też żyli 
        w cieniu dramatycznych przeżyć z 
        dzieciństwa: ona śmierci ojca, 
        on powtórnego zamęścia matki z 
        Arabem. Żadne z nich nie myślało 
        nigdy poważnie o małżeństwie, 
        gdyż zbyt kochali samych siebie, 
        aby przelać to uczucie na drugą 
        osobę. Złączyła ich nie miłość 
        ani nawet nie sympatia, lecz 
        wzajemne pożądanie. 
        Najważniejszą rzeczą w życiu 
        było dla nich folgowanie własnym 
        apetytom. Oboje wiedzieli, że 
        Wolff zasiadając w restauracji 
        podejmuje niewielkie wprawdzie, 
        niemniej niepotrzebne ryzyko, i 
        oboje uznali, że warto 
        zaryzykować, gdyż co to za życie 
        bez dobrego jedzenia.






          Skończyła wątróbkę i kelner 
        przyniósł jej lody. Po występie 
        w klubie "Cha_$cha" zawsze była 
        bardzo głodna. Nic dziwnego: 
        wkładała w swój popis mnóstwo 
        energii. Ale kiedy w końcu 
        przestanie tańczyć, z pewnością 
        się roztyje. Wolff wyobraził ją 
        sobie za dwadzieścia lat: będzie 
        miała trzy podbródki, szerokie 
        łono, siwiejące łamliwe włosy i 
        ciężki chód, a po wejściu na 
        schody nie będzie mogła złapać 
        tchu.
          - Z czego się śmiejesz? - 
        spytała Sonia.
          - Wyobrażałem sobie ciebie 
        jako starą kobietę w 
        bezkształtnej czarnej sukience i 
        woalce.
          - Wcale nie będę tak wyglądać. 
        Będę bardzo bogata i będę 
        mieszkać w pałacu, otoczona 
        nagimi młodymi mężczyznami i 
        kobietami, gotowymi spełnić 
        każde moje życzenie. A ty?
          Wolff uśmiechnął się.
          - Myślę, że będę ambasadorem 
        Hitlera w Egipcie i będę chodził 
        do meczetu w mundurze S$s.
          - Będziesz musiał zdejmować 
        swoje buty z cholewami.
          - Czy mam cię odwiedzić w 
        twoim pałacu?
          - Bardzo proszę... koniecznie 
        w mundurze.
          - Czy będę musiał zdjąć buty w 
        twojej obecności?
          - Nie. Wszystko inne, ale nie 
        buty.
          Wolff się roześmiał. Sonia 
        była dzisiaj w szczególnie 
        dobrym humorze. Zawołał kelnera 
        i poprosił o kawę, koniak i 
        rachunek. Potem zwrócił się do 
        Soni:
          - Mam dla ciebie dobrą nowinę, 
        trzymałem ją na koniec. Wydaje 
        mi się, że znalazłem drugą 
        Fawzi.
          Sonia znieruchomiała i wbiła w 
        niego płonący wzrok.
          - Kim ona jest? - spytała 
        cicho.
          - Byłem wczoraj w sklepie u 






        Aristopoulosa. Praccuje tam 
        teraz jakaś jego siostrzenica.
          - Ekspedientka!
          - To prawdziwa piękność. Ma 
        śliczną, niewinną twarz i 
        figlarny uśmich.
          - Ile ma lat?
          - Trudno powiedzieć. Chyba 
        około dwudziestu. Ma takie 
        dziewczęce ciało.
          Sonia polizała wargi.
          - I myślisz, że ona zechce...?
          - Tak mi się wydaje. Umiera z 
        chęci, żeby się wydostać od 
        Aristopoulosa, i praktycznie 
        biorąc, sama wymogła na mnie 
        randkę.
          - Kiedy?
          - Biorę ją na kolację jutro 
        wieczorem.
          - Przyprowadzisz ją później do 
        mnie?
          - Może. Muszę ją wybadać. Jest 
        taka nieskazitelna, że nie chcę 
        wszystkiego zepsuć przez zbytni 
        pośpiech.
          - To znaczy, że chcesz ją mieć 
        pierwszy.
          - Jeśli to będzie konieczne.
          - Myślisz, że jest dziewicą?
          - Niewykluczone.
          - Jeśli jest...
          - To zachowam ją dla ciebie. 
        Byłaś tak wspaniała z majorem 
        Smithem, że należy ci się 
        specjalna nagroda.
          Wolff oparł się wygodnie, 
        obserwując Sonię. Na jej twarzy 
        odmalowało się seksualne 
        pożądanie na myśl o możliwości 
        zepsucia kogoś pięknego i 
        niewinnego. Wolff pociągnął z 
        kieliszka łyk koniaku. Przyjemne 
        ciepło rozlało mu się w żołądku. 
        Czuł się doskonale: był po 
        smacznej, zakrapianej winem 
        kolacji, jego misja toczyła się 
        nadspodziewanie dobrze, a w 
        perspektywie miał nową 
        podniecającą przygodę miłosną.
          Przyniesiono rachunek, za 
        który zapłacił funtami.
        
          Była to niewielka 
        restauracyjka, ale mająca dobrą 






        renomę. Prowadził ją Ibrahim 
        wraz z bratem, który gotował. 
        Nauczyli się tego fachu we 
        francuskim hotelu w Tunezji, 
        swoim rodzinnym kraju, a kiedy 
        umarł ich ojciec, sprzedali 
        stado owiec i przyjechali szukać 
        szczęścia do Kairu. Filozofia 
        Ibrahima była prosta: znali 
        tylko kuchnię francusko_arabską, 
        toteż tylko takie dania 
        oferowali. Mogliby zapewne 
        przyciągnąć więcej klienteli, 
        gdyby w menu wystawionym w oknie 
        było spaghetti po bolońsku, 
        rostbef albo pieczeń w cieście, 
        ale tacy klienci by nie wracali, 
        a poza tym Ibrahim miał swoją 
        dumę narodową.
          I jego sposób prowadzenia 
        restauracji przyniósł mu sukces. 
        Bracia dobrze sobie radzili i 
        zarabiali więcej pieniędzy, niż 
        ich ojciec kiedykolwiek widział 

        na oczy. Wojna przyczyniła się 
        jeszcze do zwiększenia obrotów. 
        Ale dobrobyt nie uśpił czujności 
        Ibrahima.
          Przed dwoma dniami pił kawę z 
        przyjacielem, który był kasjerem 
        w hotelu Metropolitan. 
        Opowiedział mu on, jak to 
        brytyjski skarbnik odmówił 
        wymiany na pieniądze egipskie 
        czterech funtów angielskich, 
        którymi zapłacono w barze 
        hotelowym. Stwierdził, że 
        banknoty są fałszywe. A już 
        szczytem niesprawiedliwości było 
        to, że je skonfiskował.
          Ibrahim powiedział sobie, że 
        jemu to się nie zdarzy.
          Prawie połowę jego klientów 
        stanowili Brytyjczycy i wielu z 
        nich płaciło w funtach. Odkąd 
        usłyszał tę wiadomość, sprawdzał 
        uważnie każdy banknot, zanim 
        odłożył go do kasy. Przyjaciel z 
        hotelu Metropolitan nauczył go 
        jak to się robi.
          Takie postępowanie było typowe 
        dla Brytyjczyków. Zamiast 
        ogłosić wszystko publicznie, 
        żeby pomóc ludziom interesu 
        uchronić się przed oszustwem, 






        siedzieli sobie spokojnie i 
        cicho, konfiskując jedynie 
        fałszywe banknoty. Mieszkańcy 
        Kairu byli przyzwyczajeni do 
        tego rodzaju traktowania i 
        trzymali się razem. Poczta 
        pantoflowa działała bez zarzutu.
          Kiedy Ibrahim dostał fałszywe 
        funty od wysokiego Europejczyka 
        siedzącego w towarzystwie 
        słynnej tancerki brzucha, nie 
        był pewien, jak powinien 
        postąpić. Banknoty były 
        nowiutkie i szeleszczące i 
        wszystkie miały tę samą wadę. 
        Ibrahim sprawdził je jeszcze 
        raz porównując z prawdziwymi 
        funtami z kasy: nie było żadnych 
        wątpliwości. Może należałoby 
        spokojnie wytłumaczyć klientowi 
        zaistniałą sytuację? Ale gość 
        może się obrazić albo udać 
        obrażonego i wyjść nie płacąc. 
        Jego rachunek był wysoki - 
        zamówił najdroższe potrawy i 
        importowane wino - toteż Ibrahim 
        nie chciał ryzykować takiej 
        straty.
          Postanowił zadzwonić na 
        policję. Oni nie pozwolą 
        klientowi uciec i przekonają go, 
        żeby zapłacił czekiem albo 
        przynajmniej zostawił weksel.
          Ale na którą policję? 
        Policjanci egipscy będą zapewne 
        twierdzić, że to nie ich sprawa, 
        przyjadą najwcześniej po 
        godzinie i na domiar zażądają 
        łapówki. Klient był z pewnością 
        Anglikiem - skąd miałby funty? - 
        i chyba oficerem, a sfałszowane 
        pieniądze były angielskie. 
        Ibrahim zdecydował się więc 
        wezwać aliancką żandarmerię.
          Podszedł do stolika z butelką 
        koniaku. Uśmichnął się mówiąc.
          - Monsieur, madame, mam 
        nadzieję, że kolacja państwu 
        smakowała.
          - Była doskonała - 
        odpowiedział mężczyzna. Mówił 
        jak brytyjski oficer. Teraz 
        Ibrahim zwrócił się do kobiety:
          - To dla mnie prawdziwy 
        zaszczyt gościć największą 






        tancerkę świata.
          Sonia majestatycznie skinęła 
        głową.
          Ibrahim ciągnął:
          - Czy państwo pozwolą w dowód 
        przyjaźni i szacunku poczęstować 
        się kieliszkiem koniaku?
          - To bardzo uprzejmie z pana 
        strony - odparł mężczyzna.
          Ibrahim dolał im koniaku do 
        kieliszków i wycofał się z 
        ukłonem. To powinno jeszcze 
        przez chwilę ich zatrzymać, 
        pomyślał. Wyszedł tylnymi 
        drzwiami i udał się do domu 
        sąsiada, który miał telefon.
        
          Gdybym miał restaurację, 
        myślał Wolff, też wykonywałbym 
        takie gesty. Zważywszy wysokość 
        rachunku Wolffa, te dwa 
        kieliszki koniaku niewiele 
        właściciela kosztowały, sam zaś 
        gest okazał się bardzo skuteczny 
        - klient od razu czuł się 
        pożądany. Wolff niejednokrotnie 
        bawił się myślą o otwarciu 
        restauracji, ale była to jedynie 
        czcza mrzonka. Wiedział, że 
        wymaga to zbyt ciężkiej pracy.
          Soni również przypadły do 
        gustu te specjalne względy. 
        Promieniała dosłownie pod 
        połączonym wpływem pochlebstw i 
        alkoholu. Dziś wieczór w łóżku 
        będzie chrapała jak świnia.
          Właściciel zniknął na kilka 
        minut, po czym wrócił. Wolff 
        kątem oka dostrzegł, że szepcze 
        coś na ucho kelnerowi. Domyślił 
        się, że rozmawiają o Soni. 
        Poczuł ukłucie zazdrości. Były 
        takie lokale w Kairze, w których 
        - z powodu jego dobrych manier i 
        sutych napiwków znano go z 
        nazwiska i witano po królewsku; 
        uznał jednak, że lepiej nie 
        chodzić do lokali, gdzie mogą go 
        rozpoznać, przynajmniej dopóki 
        polują na niego Anglicy. Teraz 
        zaczął się zastanawiać, czy nie 
        mógłby sobie pozwolić na 
        osłabienie nieco bardziej 
        własnej czujności.
          Sonia ziewnęła. Czas ją 






        położyć do łóżka. Wolff kiwnął 
        na kelnera i powiedział: 
          - Proszę przynieść okrycie 
        pani.
          Mężczyzna wyszedł, zatrzymał 
        się przy właścicielu, coś 
        mruknął, następnie udał się do 
        szatni.
          Gdzieś w głowie Wolffa 
        dźwięczał nikły i odległy sygnał 
        ostrzegawczy.
          Czekając na okrycie Soni, 
        bawił się łyżeczką. Sonia zjadła 
        kolejnego herbatnika. Właściciel 
        przemierzył salę restauracji, 
        dotarł do drzwi wejściowych, po 
        czym zawrócił. Podszedł do ich 
        stolika i zapytał: 
          - Może zamówić państwu 
        taksówkę?
          Wolff spojrzał na Sonię.
          - Jak uważasz - odparła.
          - Chętnie odetchnę świeżym 
        powietrzem - stwierdził Wolff. - 
        Przejdźmy się trochę, potem 
        złapiemy.
          - Dobrze.
          Wolff spojrzał na właściciela.
          - Dziękuję za taksówkę.
          - Bardzo proszę.
          Kelner przyniósł okrycie Soni. 
        Właściciel nie odrywał wzroku od 
        drzwi. Wolff usłyszał kolejny 
        sygnał ostrzegawczy, tym razem 
        głośniejszy. Zwrócił się do 
        właściciela:
          - Czy coś się stało?
          Mężczyzna miał zafrasowaną 
        minę.
          - Muszę, niestety, poruszyć 
        nader drażliwą kwestię.
          Wolff zaczął się denerwować.
          - No więc, o co chodzi? Chcemy 
        już iść do domu.
          Rozległ się hałas samochodu 
        podjeżdżającego pod restaurację.
          Wolff złapał właściciela za 
        klapy.
          - Co tu się dzieje?
          - Pieniądze, którymi pan 
        zapłacił rachunek, nie są dobre.
          - Nie przyjmujecie funtów? W 
        takim razie dlaczego...
          - Nie w tym rzecz, proszę 
        pana. Pieniądze są fałszywe.






          Drzwi restauracji otwarły się 
        z łoskotem i wkroczyło trzech 
        żandarmów.
          Wolff gapił się na nich z 
        rozdziawionymi ustami. Wszystko 
        potoczyło się tak nagle, nie 
        zdążył nawet złapać tchu... 
        Żandarmeria, fałszywe pieniądze. 
        Naraz obleciał go strach. Może 
        trafić do więzienia. Ci kretyni 
        z Berlina dali mu podrabiane 
        banknoty. Co za głupota, chętnie 
        złapałby Canarisa za gardło i 
        zacisnął ręce...
          Potrząsnął głową. Nie pora 
        teraz na złość. Musi zachować 
        spokój i jakoś się wywinąć z tej 
        opresji...
          Żandarmi podeszli do stolika. 
        Dwóch Anglików i jeden 
        Australijczyk. Mieli na sobie 
        ciężkie buciory i żelazne chełmy, 
        ponadto każdy nosił w kaburze 
        przy pasie nieduży pistolet. 
        Jeden z Anglików spytał:
          - Czy to ten człowiek?
          - Jedną chwileczkę - odparł 
        Wolff, zaskoczony zrównoważonym 
        i uprzejmym tonem swojego głosu. 
        - Dopiero w tej chwili 
        właściciel mnie poinformował, że 
        pieniądze są fałszywe. Nie 
        wierzę, ale jestem gotów 
        załatwić to polubownie. Na pewno 
        dojdziemy do porozumienia, które 
        go usatysfakcjonuje. - Spojrzał 
        na właściciela z wyrzutem. - 
        Doprawdy nie warto było wzywać 
        policji.
          Starszy żandarm powiedział:
          - Obracanie fałszywymi 
        pieniędzmi to przestępstwo.
          - Świadome - dodał Wolff. - 
        Przestępstwem jest świadome 
        obracanie fałszywymi pieniędzmi. 
        - Kiedy słyszał własny głos, 
        cichy i przekonywający, rosła 
        jego ufność. - Oto moja 
        propozycja. Mam przy sobie 
        książeczkę czekową i trochę 
        egipskich pieniędzy. Wypiszę 
        czek na pokrycie rachunku, a 
        egipskimi pieniędzmi zapłacę 
        napiwek. Jutro zaniosę te 
        rzekomo fałszywe banknoty na 






        zbadanie do brytyjskiego 
        skarbnika generalnego, i jeżeli 
        istotnie są sfałszowane, to je 
        tam zostawię. - Uśmiechnął się do 
        otaczającego go grona mężczyzn. 
        - Powinno to, jak sądzę, 
        wszystkich usatysfakcjonować.
          Właściciel odrzekł:
          - Wolałbym, żeby zapłacił pan 
        w całości gotówką.
          Wolff miał go ochotę uderzyć w 
        twarz.
          Tu włączyła się Sonia.
          - Mam chyba przy sobie dosyć 
        egipskich pieniędzy.
          Wolff odetchnął: chwała Bogu.
          Sonia otworzyła torebkę.
          Starszy żandarm powiedział:
          - Mimo wszystko muszę pana 
        prosić, żeby się pan ze mną 
        udał.
          Wolffowi znów się zrobiło 
        słabo.
          - Dlaczego?
          - Musimy panu zadać kilka 
        pytań.
          - Rozumiem. Zatem proszę do 
        mnie wpaść jutro z rana. 
        Mieszkam...
          - Będzie pan musiał teraz z 
        nami pójść. Taki mam rozkaz.
          - Kto go wydał?
          - Zastępca komendanta 
        żandarmerii.
          - Doskonale - odparł Wolff. 
        Czuł, jak strach pompuje mu w 
        ramiona siłę desperata. - Tyle 
        że jutro rano albo pan, albo 
        komendant będziecie mieli 
        poważne kłopoty.
          Następnie poderwał stół i 
        przewrócił go na żandarma.
          W dwie sekundy zaplanował i 
        obliczył ten ruch. Był to 
        niewielki okrągły stolik z 
        litego drewna. Krawędź rąbnęła 
        żandarma w grzbiet nosa, a kiedy 
        żandarm upadł, stolik go nakrył.
          Stolik i żandarm znajdowali 
        się po lewej od Wolffa. Po jego 
        prawej stał właściciel. Sonia 
        nadal siedziała naprzeciwko, 
        pozostali dwaj żandarmi 
        pilnowali jej z obu stron, nieco 
        z tyłu.






          Wolff chwycił właściciela i 
        pchnął go na jednego z 
        żandarmów. Następnie skoczył na 
        drugiego, Australijczyka, i 
        rąbnął go w szczękę. Miał 
        nadzieję, że wyminie ich obu i 
        ucieknie. Ale się nie udało. 
        Żandarmów dobierano pod względem 
        wzrostu, waleczności i 
        brutalności, wykorzystywano ich 
        do poskramiania żołnierzy 
        zahartowanych życiem na pustyni 
        i do unieszkodliwiania pijaków. 
        Australijczyk przyjął cios, 
        zatoczył się krok do tyłu, ale 
        nie upadł. Wolff kopnął go w 
        kolano i poprawił cios w 
        szczękę; wtedy drugi żandarm, 
        Anglik, odepchnął właściciela na 
        bok i podciął Wolffowi nogi.
          Wolff ciężko się osunął. 
        Uderzył klatką piersiową i 
        policzkiem o kafelkową podłogę. 
        Twarz go piekła, na chwilę 
        zwinął się w kłębek, zobaczył 
        gwiazdy w oczach. Znów dostał 
        kopniaka w bok; skręcił się 
        konwulsyjnie z bólu i potoczył w 
        drugą stronę, byle dalej od 
        ciosu. Żandarm skoczył na niego, 
        bijąc go po głowie. Wolff zaczął 
        się szamotać, żeby strącić z 
        siebie mężczyznę. Ktoś inny 
        usiadł mu na stopach. I wtedy 
        Wolff dojrzał nad sobą, za 
        plecami angielskiego żandarma 
        siedzącego mu na piersiach, twarz 
        Soni wykrzywioną furią. 
        Przemknęło mu przez głowę, że 
        musi to przypominać Soni inne 
        bicie wymierzone przez 
        brytyjskich żołnierzy. Następnie 
        zobaczył, że dziewczyna unosi 
        wysoko do góry krzesło, na 
        którym siedziała. Zauważył ją 
        żandarm przygniatający Wolffa, 
        odwrócił się, podniósł wzrok i 
        poderwał ręce, żeby osłonić się 
        przed ciosem. Sonia z całej siły 
        spuściła ciężkie krzesło. Kant 
        siedzenia rąbnął żandarma w 
        usta, ten wydał okrzyk bólu i 
        gniewu, kidy krew trysnęła mu z 
        wargi.
          Australijczyk zerwał się ze 






        stóp Wolffa, złapał Sonię od 
        tyłu, wykręcił jej ręce. Wolff 
        naprężył całe ciało, odrzucił 
        rannego Anglika, stanął 
        chwiejnie na nogi.
          Sięgnął za pazuchę i wyciągnął 
        nóż.
          Australijczyk odepchnął Sonię 
        na bok, postąpił krok naprzód, 
        zobaczył nóż i stanął jak wryty. 
        Przez chwilę obaj patrzyli sobie 
        w oczy. Wolff ujrzał, że 
        mężczyzna zezuje najpierw w 
        jedną, potem w drugą stronę, tam 
        gdzie jego dwaj koledzy leżeli 
        na podłodze. Ręka Australijczyka 
        powędrowała do kabury.
          Wolff obrócił się na pięcie i 
        puścił pędem do drzwi. Jedno oko 
        mu się przymykało, nie widział 
        dobrze. Drzwi były zamknięte. 
        Chciał złapać za klamkę, nie 
        trafił. Omal nie zawył ze 
        złości. Znalazł wreszcie klamkę, 
        i z całym impetem otworzył drzwi 
        na oścież. Walnęły z łoskotem w 
        ścianę. Rozległ się huk strzału.
        
          Vandam pędził przez miasto na 
        motocyklu z ryzykowną 
        prędkością. Zdarł zaciemnienie z 
        reflektora - zresztą i tak nikt 
        w Kairze nie traktował 
        zaciemnienia poważnie - i jechał 
        z kciukiem na klaksonie. Na 
        ulicach nadal panował duży ruch - 
        taksówki, konne gharri, 
        ciężarówki wojskowe, osły, 
        wielbłądy. Na chodnikach 
        tłoczno, sklepy rozjarzone 
        oświetleniem elektrycznym, 
        lampami oliwnymi i świecami. 
        Vandam lawirował brawurowo przez 
        ten ścisk, ignorując wściekłe 
        trąbienie samochodów, uniesione 
        pięści woźniców, gharri i gwizdek  
        egipskiego policjanta.
          Chwilę wcześniej zadzwonił do 
        niego do domu zastępca 
        komendanta żandarmerii.
          - Vandam, czy to nie pan 
        rozpętał tę aferę wokół trefnych 
        pieniędzy? Bo właśnie dostaliśmy 
        telefon z restauracji, w której 
        jakiś Europejczyk usiłuje 






        zapłacić...
          - Gdzie?
          Zastępca komendanta podał mu 
        adres, Vandam wybiegł z domu.
          Zaraz na rogu wpadł w poślizg, 
        aż musiał szorować obcasem po 
        piaszczystej drodze, żeby nie 
        wylecieć z trasy. Przyszło mu do 
        głowy, że skoro po mieście krąży 
        tyle podrabianych banknotów, 
        jakaś ich część musiała wpaść w 
        ręce innych Europejczyków, toteż 
        ów mężczyzna w restauracji może 
        równie dobrze być niewinną 
        ofiarą. Miał jednak nadzieję, że 
        tak nie jest. Z całego serca 
        pragnął dopaść Alexa Wolffa. 
        Wolff go przechytrzył i 
        upokorzył, a teraz kiedy miał 
        dostęp do tajemnic i 
        bezpośrednią łączność z Rommlem, 
        mógł doprowadzić do upadku 
        Egiptu; ale to nie wszystko. 
        Vandama zżerała ciekawość co do 
        tego człowieka. Chciał go zobaczyć, 
        dotknąć, stwierdzić, jak tamten 
        się rusza, jak mówi. Czy jest 
        mądry, czy tylko ma szczęście? 
        odważny czy ryzykant? 
        Zdeterminowany czy uparty? Czy 
        ma atrakcyjną twarz i serdeczny 
        uśmiech, czy oczy jak paciorki i 
        przymilny grymas? Czy będzie 
        walczył otwarcie, czy podejdzie 
        ukradkiem? Vandam bardzo pragnął 
        to wiedzieć. Ale nade wszystko 
        pragnął go chwycić za gardło, 
        zaciągnąć do więzienia, przykuć 
        do ściany, zaryglować drzwi i 
        wyrzucić klucz.
          Szarpnął w bok, żeby wyminąć 
        studzienkę uliczną, po czym 
        otworzył przepustnicę i z rykiem 
        silnika pomknął cichą uliczką. 
        Lokal znajdował się nieco poza 
        centrum, w kierunku Starego 
        Miasta. Vandam znał tę ulicę, 
        ale nie kojarzył restauracji. 
        Skręcił jeszcze dwa razy i omal 
        nie przejechał staruszka 
        jadącego na ośle obok żony 
        drepczącej tuż za nim. Znalazł 
        ulicę, której szukał.
          Była wąska i ciemna, po obu 
        stronach wysokie budynki. Na 






        dole witryny sklepowe i bramy 
        domów. Vandam zahamował przy 
        dwóch chłopaczkach bawiących się 
        w rynsztoku, rzucił nazwę 
        restauracji. Wskazali dość 
        nieprecyzyjnie w głąb ulicy.
          Ruszył przed siebie, 
        zwalniając za każdym razem, gdy 
        zauważył oświetlone okno. Był 
        już w połowie ulicy, kiedy 
        usłyszał bum! z niewielkiego 
        pistoletu, nieco przytłumione, i 
        brzęk tłuczonego szkła. Odwrócił 
        głowę w kierunku źródła hałasu. 
        Światło z rozbitego okna 
        błyskało w odłamkach spadającego 
        szkła. Vandam zobaczył, jak z 
        drzwi wybiega na ulicę wysoki 
        mężczyzna.
          To musiał być Wolff.
          Biegł w przeciwnym kierunku.
          Vandam poczuł w sobie dziką 
        zawziętość. Dodał gazu i z 
        rykiem silnika ruszył za 
        uciekinierem. Kiedy mijał 
        restaurację, wybiegł z niej 
        żandarm i oddał trzy strzały. 
        Zbieg nie zwolnił kroku. 
          Vandam złapał go w światło 
        reflektora. Mężczyzna biegł szybko, 
        miarowo, ręce i nogi pracowały 
        rytmicznie. Kiedy dosięgło go 
        światło, obejrzał się przez 
        ramię, nie zwalniając tempa, a 
        wtedy Vandam dojrzał orli nos, 
        silny podbródek, wąsy nad 
        otwartymi, dyszącymi ustami.
          Mógł go zastrzelić, ale 
        oficerowie z Kwatery Głównej nie 
        nosili przy sobie broni.
          Motocykl zwiększył prędkość. 
        Kiedy się już prawie zrównali, 
        Wolff raptem skręcił za róg. 
        Vandam nacisnął hamulec, tylne 
        koło wpadło w poślizg, musiał 
        przechylić się z motocyklem w 
        drugą stronę, żeby utrzymać 
        równowagę. Stanął, poderwał 
        maszynę do góry i znów puścił 
        się naprzód.
          Zobaczył, że plecy Wolffa giną 
        w wąskim zaułku. Nie 
        zmniejszając prędkości Vandam 
        skręcił za róg i wjechał w 
        zaułek. Motocykl wystrzelił w 






        pustą przestrzeń. Vandamowi aż 
        serce podskoczyło do gardła. 
        Biały stożek światła reflektora 
        oświetlał próżnię. Wydało mu 
        się, że leci w przepaść. 
        Mimowolnie wydarł mu się krzyk 
        strachu. Tylne koło w coś 
        rąbnęło. Przednie leciało w dół, 
        w dół, po czym też w coś 
        uderzyło. Reflektor ukazał kilka 
        schodków. Motocykl podskoczył i 
        znów wylądował na ziemi. Vandam 
        walczył rozpaczliwie, żeby 
        utrzymać prosto przednie koło. 
        Motocykl pokonał schody w 
        podskokach, aż kierowcy szło 
        mrowie po krzyżu. Przy każdym 
        takim podrywie Vandam już był 
        pewien, że straci kontrolę i 
        się rozbije. U dołu schodów 
        zobaczył Wolffa, który nie 
        przestawał biec.
          Kiedy Vandam dotarł do końca 
        schodów, uznał, że szczęście mu 
        dopisuje. Widział, jak Wolff 
        znów skręca za róg, pomknął za 
        nim. Znajdowali się w 
        labiryncie zaułków. Wolff wbiegł 
        na krótką kondygnację schodów.
          Vandam pomyślał: o Chrsyte, 
        nie!
          Ale nie miał wyjścia. Dodał 
        gazu i ruszył prosto na schody. 
        Tu przed najniższym stopniem 
        poderwał z całej siły 
        kierownicę. Przednie koło się 
        uniosło. Motocykl uderzył w 
        schody, stanął dęba jak dzikie 
        zwierzę i usiłował go zrzucić. 
        Kierowca trzymał się mocno. 
        Motocykl wykonywał szaleńcze 
        podskoki. Vandam go okiełznał. 
        Dotarł do szczytu.
          Znalazł się w długim pasażu, z 
        obu stron wysokie, ślepe mury. 
        Wolff nadal przed nim, nadal 
        biegł. Vandam pomyślał, że może 
        go dogoni, zanim ten dotrze do 
        końca pasażu. Ruszył naprzód.
          Wolff obejrzał się przez 
        ramię, biegł dalej, znów się 
        obejrzał. Vandam widział, że 
        tamtemu słabnie tempo. Nie miał 
        już tak miarowego i rytmicznego 
        kroku. Machał rękami na boki, 






        biegł nierówno. Ścigającemu 
        mignęła twarz Wolffa, napięta 
        od wysiłku.
          Wolff gwałtownie przyspieszył, 
        ale i to nie wystarczyło. Vandam 
        się z nim zrównał, wyprzedził 
        go, po czym raptownie zahamował 
        i skręcił kierownicę. Tylne koło 
        zarzuciło, przednie uderzyło w 
        mur. Vandam zeskoczył, kiedy 
        motocykl leciał na ziemię. Spadł 
        na nogi na wprost Wolffa. 
        Rozbity reflektor rzucał promień 
        światła na ciemności w pasażu. 
        Wolff nie miał co zawracać i 
        biec w przeciwnym kierunku, bo 
        Vandam miał świeże siły i bez 
        trudu by go dogonił. Nie 
        zwalniając kroku Wolff 
        przeskoczył motocykl - jego 
        ciało błysnęło tylko w słupie z 
        reflektora niczym nóż 
        przecinający płomień - i spadł 
        na Vandama. Vandam, wciąż 
        jeszcze chwiejąc się na nogach, 
        zatoczył się do tyłu i upadł. 
        Wolff słaniając się postąpił 
        krok naprzód. Vandam wyciągnął 
        po omacku rękę, trafił na kostkę 
        Wolffa, złapał i pociągnął. 
        Wolff padł jak długi na ziemię.
          Roztrzaskany reflektor rzucał 
        nieco światła na resztę zaułka. 
        Silnik zgasł, w tej ciszy Vandam 
        słyszał urywany i chrapliwy 
        oddech Wolffa. Czuł też jego 
        zapach - zapach alkoholu, potu i 
        strachu. Nie widział natomiast 
        twarzy.
          Przez ułamek sekundy obaj 
        leżeli na ziemi, jeden 
        wyczerpany, drugi chwilowo 
        oszołomiony. Po czym obaj 
        zerwali się na równe nogi. 
        Vandam skoczył na Wolffa, zwarli 
        się w uścisku.
          Wolff był silny. Vandam 
        usiłował wykręcić mu ręce, ale 
        nie potrafił go utrzymać. Naraz 
        puścił i zadał cios. Ręka 
        uderzyła w coś miękkiego, Wolff 
        stęknął: - Auu! - Vandam 
        zamachnął się jeszcze raz, tym 
        razem mierząc w twarz, Wolff 
        jednak zrobił unik, toteż pięść 






        trafiła w próżnię. Nagle w tym
        nikłym świetle coś błysnęło w 
        ręku Wolffa.
          Nóż, pomyślał Vandam.
          Ostrze błysnęło tuż przy jego 
        szyi. W porę się uchylił. 
        Piekący ból przeszył mu 
        policzek. Złapał się ręką za 
        twarz. Poczuł, jak tryska gorąca 
        krew. Naraz ból stał się nie do 
        zniesienia. Przycisnął ranę i 
        trafił palcami na coś twardego. 
        Zrozumiał, że to jego własne 
        zęby, że nóż rozharatał mu 
        policzek na wylot. Następnie 
        poczuł, że pada, usłyszał kroki 
        uciekającego Wolffa i wszystko 
        zasnuła czerń.
        
          13
        
          Wolff wyjął z kieszeni spodni chustkę 
        do nosa i wytarł ostrze z krwi. 
        Obejrzał nóż w nikłym świetle, 
        jeszcze raz przetarł. Szedł 
        przed siebie pucując zapamiętale 
        cienką stal. Przystanął i 
        zastanowił się: co też ja robię? 
        Przecież już jest czysty. 
        Wyrzucił chustkę, schował nóż do 
        pochwy pod pachą. Wyszedł z 
        zaułka na ulicę, zorientował 
        się, gdzie jest, i ruszył na 
        Stare Miasto.
          Wyobraził sobie celę 
        więzienną. Miała dwa metry na 
        półtora, połowę zajmowała 
        prycza. Pod pryczą stał blaszany 
        nocnik. Ściany z gładkiego 
        szarego kamienia. Z sufitu 
        zwisała na sznurze niewielka 
        żarówka. W jednym końcu celi 
        znajdowały się drzwi. W drugim, 
        tuż nad linią wzroku, małe 
        kwadratowe okno - widział przez 
        nie jasny błękit nieba. 
        Wyobraził sobie, że obudził się 
        rano i zobaczył to wszystko 
        pamiętając, że spędził tu już 
        rok, a czeka go jeszcze dziewięć 
        takich lat. Skorzystał z 
        nocnika, po czym umył ręce w 
        miednicy w kącie. Mydła nie 
        było. Przez okienko w drzwiach 
        wsunięto miskę zimnej owsianki. 






        Wziął łyżkę, nabrał jedzenia do 
        ust, ale nie mógł przełknąć, bo 
        gardło ściskał mu płacz.
          Potrząsnął głową, żeby rozwiać 
        te koszmarne wizje. Pomyślał 
        sobie: przecież udało mi się 
        wymknąć. Udało się. Spostrzegł, 
        że niektórzy przechodnie mijając 
        go gapią się. W witrynie 
        sklepowej zobaczył lustro, 
        przejrzał się. Włosy miał 
        zmierzwione, twarz z jednej 
        strony posiniaczoną i 
        opuchniętą, rękaw podarty, a na 
        kołnierzyku krew. Nadal dyszał z 
        wysiłku włożonego w ucieczkę i 
        walkę. Stwierdził, że ma groźny 
        wygląd. Ruszył dalej, skręcił na 
        następnym rogu, wybierając 
        okrężną drogę, żeby unikać 
        głównych ulic.
          Ci kretyni z Berlina dali mu 
        podrabiane banknoty! Nic 
        dziwnego, że sypali nimi tak 
        hojnie - bo sami je drukowali. 
        Było to tak głupie, że Wolff 
        jął się zastanawiać, czy 
        przypadkiem nie kryje się w tym 
        coś wieęcej niż tylko głupota. 
        Abwehra pozostawała pod rządami 
        wojskowymi, a nie partii 
        nazistowskiej; jej szef, 
        Canaris, bynajmniej nie był 
        najzagorzalszym zwolennikiem 
        Hitlera.
          Po powrocie do Berlina urządzę 
        im taką czystkę...
          Jak doszło do jego wykrycia 
        tu, w Kairze? Wydawał pieniądze 
        rozrzutnie. Podrabiane banknoty 
        poszły w obieg. Banki wykryły te 
        fałszywki - nie, nie banki, 
        skarbnik generalny. Tak czy 
        owak, ktoś odmówił przyjęcia tych 
        pieniędzy, wieść rozeszła się po 
        Kairze. Właściciel restauracji 
        się zorientował, że pieniądze 
        Wolffa są nie takie, jak trzeba, 
        i wezwał żandarmów. Wolff 
        uśmiechnął się krzywo do siebie 
        na wspomnienie własnej 
        próżności, kiedy właściciel 
        pochlebił mu kieliszkiem koniaku 
        na koszt firmy - to był tylko 
        podstęp, żeby go zatrzymać do 






        czasu przybycia żandarmów.
          Pomyślał o człowieku na 
        motocyklu. Co za zdeterminowany 
        drań, żeby tak szaleć na motorze 
        po tych zaułkach, po tych 
        schodach. Wolff się domyślił, że 
        tamten nie miał broni; w 
        przeciwnym razie na pewno by jej 
        użył. Nie miał też blaszanego 
        chełmu, czyli to pewno nie 
        żandarm. Może ktoś z wywiadu? 
        Chociażby sam major Vandam?
          Wolff miał taką nadzieję.
          Ciachnąłem go, pomyślał. I to 
        najprawdopodobniej nieźle. 
        Ciekawe gdzie? Po twarzy?
          Mam nadzieję, że to był 
        Vandam.
          Skierował myśli na własne 
        położenie. Tamci mieli Sonię. 
        Powie im, że właściwie nie zna 
        Wolffa - wymyśli jakąś bajeczkę, 
        że poderwał ją w klubie 
        "Cha_$cha". Długo nie będą mogli 
        jej przetrzymywać, bo to 
        przecież słynna gwiazda, niemal 
        bohaterka dla Egipcjan, jej 
        uwięzienie może wywołać nie lada 
        rwetes. Prędko ją więc puszczą. 
        Będzie jednak musiała dać im 
        swój adres; czyli Wolff nie może 
        wracać na łódź, w każdym razie 
        nie teraz. On zaś jest 
        zmordowany, potłuczony i w 
        nieładzie. Musi się ogarnąć i 
        gdzieś odpocząć choćby kilka 
        godzin.
          Nasunęła mu się taka myśl: już 
        to znam - to błąkanie się po 
        mieście, zmęczony, umykający 
        pościgowi, nie mając dokąd 
        pójść.
          Tym razem musi się wesprzeć na 
        Abdullahu.
          Od początku skierował kroki na 
        Stare Miasto powodowany tą 
        niejasną myślą, że został mu 
        tylko Abdullah; znajdował się 
        teraz o kilka kroków od domu 
        tego starego złodzieja. Wszedł 
        pod arkadę, minął krótką, ciemną 
        sień i pokonał kamienne, 
        spiralne schody prowadzące do 
        mieszkania Abdullaha.
          Abdullah siedział na podłodze 






        z drugim mężczyną. Między nimi 
        stały nargile, w powietrzu 
        unosił się ziołowy zapach 
        haszyszu. Abdullah podniósł 
        wzrok na Wolffa i posłał mu 
        spokojny, senny uśmiech. 
        Przemówił po arabsku.
          - To mój przyjaciel Achmed, 
        zwany również Alexem. Witaj, 
        Achmedzie_$alexie.
          Wolff usiadł obok nich na 
        podłodze i przywitał się po 
        arabsku.
          Abdullah rzekł:
          - Mój brat, Jasef, chciałby ci 
        zadać zagadkę, coś, co już od 
        kilku godzin nurtowało nas obu, 
        odkąd zaczęliśmy pykać z tych 
        lulek. A skoro już o tym mowa...
          Podsunął mu fajkę, Wolff się 
        zaciągnął.
          - Achmedzie_$alexie, 
        przyjacielu moejgo brata, witaj 
        - pozdrowił go Jasef. - Powiedz 
        mi jedno. Dlaczego Anglicy mówią 
        na nas: ci "gorsi"?
          Jasef i Abdullah prychnęli 
        śmiechem. Wolff zdał sobie 
        sprawę, że są pod sporym wpływem 
        haszyszu, pewno już tak palą 
        cały wieczór. Znów pociągnął z 
        fajki, podał ją Jasefowi. Mocne 
        jak diabli. Abdullah zawsze miał 
        najlepszy gatunek. Wolff 
        odpowiedział:
          - Tak się składa, że znam 
        odpowiedź. Egipcjanie pracujący 
        przy budowie Kanału Sueskiego 
        dostali specjalne koszulki dla 
        oznaczenia, że mają prawo 
        przebywać na terenie brytyjskim. 
        Ponieważ była to Grupa 
        Orientalnych Robotników Służba 
        Imperium, na plecach widniały 
        drukowane litery: G.$o.$r.$s.$i.
          Jasef i Abdullah znów się 
        zanieśli śmiechem. Abdullah 
        skomentował: 
          - Mój przyjaciel Achmed_$alex 
        jest bardzo sprytny. Prawie tak 
        sprytny jak Arab, bo też i 
        prawie jest Arabem. To jedyny 
        Europejczyk, który wywiódł mnie, 
        Abdullaha, w pole.
          - Jestem skłonny nie przyznać 






        ci racji - rzekł Wolff 
        podchwytując ich podniosły za 
        sprawą narkotyku ton. - Nigdy 
        bym się nie ważył przechytrzyć 
        swojego przyjaciela Abdullaha, 
        któż bowiem zdoła oszukać 
        diabła?
          Jasef uśmiechnął się i pokiwał 
        głową z uznaniem dla jego 
        dowcipu. 
          Abdullah natomiast powiedział:
          - Słuchaj, mój bracie, to ci 
        opowiem. - Zmarszczył czoło 
        zbierając znarkotyzowane myśli. 
        - Achmed_$alex mnie prosił, 
        żebym coś dla niego ukradł. W 
        ten sposób ja miałbym ponieść 
        ryzyko, on zaś otrzymać nagrodę. 
        Nie przechytrzył mnie jednak tak 
        prosto. Ukradłem ten przedmiot, 
        a była to teczka, no, i 
        naturalnie, miałem zamiar 
        zachować dla siebie zawartość, 
        bo przecież na mocy wyroków 
        Bożych każdy złodziej ma prawo 
        do zysków z własnego 
        przestępstwa. A zatem powinienem 
        go był przechytrzyć, prawda?
          - W rzeczy samej - przyznał 
        Jasef. - Chociaż nie przypominam 
        sobie ustępu w Świętej Księdze, 
        który by powiadał, że złodziej 
        ma prawo do zysków z własnego 
        przestępstwa. Jakkolwiek...
          - Może i takowego nie ma - 
        zgodził się Abdullah. - O czym 
        to ja mówiłem?
          Wolff, który wciąż był o tyle, 
        o ile compos mentis, dorzucił:
          - Miałeś okazję mnie 
        przechytrzyć, bo sam otworzyłeś 
        teczkę.
          - Owszem! Ale poczekaj. W 
        teczce nie było nic 
        wartościowego, zatem 
        Achmed_$alex mnie przechytrzył. 
        Ale poczekaj! Kazałem sobie 
        zapłacić za tę usługę, a więc 
        dostałem sto funtów, on zaś nie 
        dostał nic.
          Jasef zmarszczył czoło.
          - Czyli wywiodłeś go w pole.
          - Nie - potrząsnął smętnie 
        głową Abdullah. - Zapłacił mi 
        sfałszowanymi banknotami.






          Jasef spojrzał na Abdullaha. 
        Abdullah odwzajemnił spojrzenie. 
        Obaj parsknęli śmiechem. 
        Poklepywali się nawzajem po 
        plecach, tupali o podłogę i 
        turlali się po poduszkach, 
        zaśmiewając się do łez.
          Wolff zdobył się na uśmiech. 
        Ot, zabawna historyjka, w sam 
        raz dla Araba zajmującego się 
        interesami, bo zawierała tyle 
        przeniewierstw. Abdullah będzie 
        ją opowiadał latami. Wolffa 
        jednak przeszedł mróz po 
        kościach. Zatem i Abdullah 
        wiedział o podrabianych 
        banknotach. Ilu innych 
        wiedziało? Wolff poczuł się, jak 
        gdyby sfora psów gończych 
        otoczyła go kołem, gdziekolwiek 
        się więc ruszył, natykał się na 
        jednego z nich, a koło z dnia na 
        dzień się zacieśniało.
          Abdullah jakby dopiero teraz 
        dostrzegł wygląd Wolffa. 
        Natychmiast bardzo się 
        zafrasował.
          - Co ci się stało? Obrabowano 
        cię?
          Podniósł srebrny dzwoneczek i 
        zadzwonił. Niemal w tej samej 
        chwili z sąsiedniego pokoju 
        weszła zaspana kobieta.
          - Daj tu gorącej wody - 
        polecił jej Abdullah. - Obmyj 
        rany mojego przyjaciela. Daj mu 
        moją europejską koszulę. 
        Przynieś grzebień. Przynieś 
        kawę. Migiem!
          W europejskim domu Wolff 
        wyraziłby sprzeciw, że po 
        północy budzi się kobietę, żeby 
        się nim zajęła. Tutaj jednak 
        taki sprzeciw urągałby dobrym 
        obyczajom. Kobiety istaniały po 
        to, żeby służyć mężczyznom, 
        toteż wcale ich nie dziwiły ani 
        nie oburzały apodyktyczne 
        polecenia Abdullaha.
          - Anglicy próbowali mnie 
        aresztować - wyjaśnił Wolff - 
        musiałem więc z nimi walczyć, 
        zanim zdołałem uciec. Niestety, 
        podejrzewam, że teraz już 
        wiedzą, gdzie mieszkam, i tu się 






        zaczyna mój kłopot.
          - Ach tak.
          Abdullah pociągnął z nargili, 
        znów je puścił w koło. Wolff 
        zaczął odczuwać skutki haszyszu 
        - rozluźnił się, myślał wolno, 
        ogarnęła go senność. Czas 
        zwolnił tempo. Wokół Wolffa 
        krzątały się dwie z żon 
        Abdullaha, obmywały mu twarz i 
        czesały włosy. Te zabiegi bardzo 
        mu były miłe.
          Abdullah jakby się na chwilę 
        zdrzemnął, po czym otworzył oczy 
        i powiedział:
          - Musisz tu zostać. Mój dom 
        jest twoim domem. Ukryję cię 
        przed Anglikami.
          - Prawdziwy z ciebie 
        przyjaciel - odparł Wolff. Jakie 
        to dziwne, pomyślał. Przedtem 
        miał zamiar zaproponować 
        Abdullahowi pieniądze za ukrycie 
        go. Abdullah jednak wyjawił, że 
        wie o fałszywych banknotach, 
        toteż Wolff zachodził w głowę, 
        co by tu począć. A teraz 
        Abdullah chce go ukryć za darmo. 
        Prawdziwy przyjaciel. Tyle że 
        Abdullah nie był prawdziwym 
        przyjacielem. W jego świecie nie 
        było przyjaciół - była rodzina, 
        dla której zrobiłby wszystko, i 
        cała reszta, dla której nie 
        zrobiłby nic. Czym sobie 
        zasłużyłem na takie specjalne 
        traktowanie? - zastanowił się 
        sennie Wolff.
          Znów odezwał mu się w głowie 
        sygnał ostrzegawczy. Wolff 
        zmusił się do myślenia, co po 
        haszyszu wcale nie było takie 
        łatwe. Posuwaj się krok po 
        kroku, pomyślał. Abdullah mnie 
        zaprasza, żebym został. 
        Dlaczego? Bo jestem w opałach. 
        Bo jestem jego przyjacielem. Bo 
        go przechytrzyłem.
          Bo go przechytrzyłem. Historia 
        na tym się nie kończy. Abdullah 
        zechce do niej dodać jeszcze 
        jedno przeniewierstwo. Jak? 
        Wydając Wolffa w ręce Anglików. 
        Właśnie. Gdy tylko Wolffa zmorzy 
        sen, Abdullah pośle wiadomość do 






        majora Vandama. Zgarną Wolffa. 
        Anglicy zapłacą Abdullahowi za 
        donos i wreszcie cała historia 
        obróci się na korzyść Abdullaha.
          Niech to cholera.
          Jedna z żon przyniosła białą 
        europejską koszulę. Wolff wstał, 
        zdjął swoją, podartą i 
        zakrwawioną. Żona odwróciła 
        wzrok od jego obnażonego torsu.
          - Teraz nie jest mu jeszcze 
        potrzebna - odezwał się 
        Abdullah. - Dasz mu ją rano.
          Wolff wziął koszulę z rąk 
        kobiety i włożył na siebie.
          - Może to dla ciebie zbyt 
        uwłaczające - spytał Abdullah - 
        spać w domu Araba, przyjacielu 
        Achmedzie?
          - Anglicy mają takie 
        przysłowie - odparł Wolff. - Kto 
        zasiada do kolacji z diabłem, 
        musi przynieść długą łyżkę.
          Abdullah uśmiechnął się 
        odsłaniając metalowy ząb. 
        Wiedział, że Wolff przejrzał 
        jego plan.
          - Prawie jak Arab - 
        skomentował.
          - Żegnajcie, przyjaciele - 
        rzekł Wolff.
          - Do następnego razu - odparł 
        Abdullah.
          Wolff wyszedł w zimną noc 
        rozważając, dokąd by się tu 
        udać.
        
          W szpitalu pielęgniarka 
        zamroziła połowę twarzy Vandama 
        miejscowym środkiem 
        znieczulającym, potem doktor 
        Abuthnot zeszyła mu policzek 
        swoimi długimi, czułymi, 
        klinicznymi dłońmi. Następnie 
        założyła opatrunek i umocniła go 
        długim bandażem obwiązanym wokół 
        głowy.
          - Pewno wyglądam jak komiksowa 
        postać z bólem zęba - 
        oświadczył.
          Spojrzała na niego surowym 
        wzrokiem. Nie miała zbyt 
        wielkiego poczucia humoru.
          - Nie będziesz taki w 
        skowronkach, kiedy minie 






        działanie środka 
        znieczulającego. Twarz będzie 
        bardzo bolała. Dam ci proszek 
        przeciwbólowy.
          - Nie, dziękuję - odparł 
        Vandam.
          - Nie strugaj bohatera, 
        majorze - przestrzegła. - 
        Jeszcze pożałujesz.
          Popatrzył na nią, w białym 
        kitlu szpitalnym, w praktycznych 
        butach na płaskim obcasie, i 
        zastanowił się, jak mogła mu się 
        choćby przez chwilę wydać 
        pociągająca. Była dość miła, 
        nawet ładna, ale przy tym taka 
        zimna, władcza i antyseptyczna. 
        Zupełnie nie jak...
          Nie jak Elene.
          - Lek przeciwbólowy ukołysze 
        mnie do snu - powiedział.
          - I świetnie - odparła. - 
        Jeżeli zaśniesz, to szwy 
        przynajmniej przez kilka godzin 
        pozostaną nie naruszone.
          - Chciałbym, ale mam ważną 
        pracę, która nie może czekać.
          - Nie możesz pracować. Nie 
        powinieneś teraz być na nogach. 
        I jak najmniej mówić. Osłabił 
        cię upływ krwi, a taka rana to 
        uraz zarówno psychiczny, jak i 
        fizyczny. Po kilku godzinach 
        przyjdzie nawrót. Będzie się 
        kręciło w głowie, wystąpią 
        mdłości, poczucie zmęczenia i 
        skołowania.
          - Będzie jeszcze gorzej, 
        jeżeli Niemcy zajmą Kair - 
        odparował.
          Wstał. Doktor Abuthnot miała 
        zagniewaną minę. Vandam 
        pomyślał, jak trafnie wybrała 
        zawód, który pozwala jej pouczać 
        innych, co mają robić. Nie 
        radziła sobie z jawnym 
        nieposłuszeństwem.
          - Głupi z ciebie chłopak - 
        rzuciła.
          - Z całą pewnością. Czy mogę 
        jeść?
          - Nie. Bierz glukozę 
        rozpuszczoną w ciepłej wodzie.
          Już prędzej w ciepłym dżinie, 
        pomyślał. Uścisnął jej rękę. 






        Była zimna i sucha.
          Jakes czekał w samochodzie 
        przed szpitalem.
          - Wiedziałem, że długo tam 
        pana nie dadzą rady zatrzymać. 
        Odwieźć pana do domu?
          - Nie. - Zegarek Vandama 
        stanął już wcześniej. - Która 
        godzina?
          - Pięć po drugiej.
          - Zakładam, że pan Wolff nie 
        jadł kolacji sam.
          - Nie, panie majorze. Osoba 
        towarzysząca znajduje się w 
        areszcie w Kwaterze Głównej.
          - Zawieź mnie tam.
          - Jeżeli pan jest pewien...
          - Owszem.
          Samochód ruszył. Vandam 
        spytał:
          - Zawiadomiłeś dowództwo?
          - O wydarzeniach dzisiejszego 
        wieczoru? Nie, panie majorze.
          - Świetnie. Jutro najzupełniej 
        wystarczy. - Vandam nie 
        dopowiedział tego, co wiedzieli 
        obaj; mianowicie, że wydział, 
        już i tak w niełasce za to, iż 
        Wolff zdobył dostęp do 
        informacji, teraz zhańbi się do 
        reszty tym, iż ten człowiek 
        wymknął im się z rąk. - 
        Zakładam, że osoba towarzysząca 
        Wolffowi to kobieta.
          - W całej pełni, jeśli tak 
        wolno rzec, panie majorze. 
        Smakowity kąsek. Ma na imię 
        Sonia.
          - Tancerka?
          - Zgadł pan.
          Jechali dalej w milczeniu. 
        Niezły chojrak z tego Wolffa, 
        pomyślał Vandam, skoro w 
        przerwach między wykradaniem 
        brytyjskich tajemnic wojskowych 
        prowadza się z najbardziej znaną 
        tancerką brzucha w całym 
        Egipcie. Może teraz trochę mu 
        przeszło to chojractwo. Sprawa 
        przybrała poniekąd niefortunny 
        obrót - ostrzeżony tym 
        zdarzeniem, że Anglicy są na 
        jego tropie, odtąd będzie się 
        miał bardziej na baczności. Nie 
        wolno takich płoszyć, trzeba ich 






        od razu łapać.
          Podjechali pod Kwaterę Główną, 
        wysiedli z samochodu.
          - Jak się z nią obchodzono od 
        przyjazdu tutaj? - spytał 
        Vandam.
          - Właściwie to nijak - odparł 
        Jakes. - Naga cela, bez 
        jedzenia, bez picia, bez pytań.
          - Doskonale.
          Mimo wszystko szkoda, że dano 
        jej czas na zebranie myśli. 
        Vandam wiedział z przesłuchań 
        jeńców wojennych, że najlepsze 
        rezultaty osiąga się natychmiast 
        po pojmaniu, kiedy więzień 
        jeszcze się boi, że zginie. 
        Później, kiedy się go przewiozło 
        tu i tam, dało coś do jedzenia i 
        do picia, zaczynał się uważać 
        bardziej za więźnia niż za 
        żołnierza, przypominał sobie o 
        nowych prawach i obowiązkach; 
        dochodził wtedy do wniosku, że 
        lepiej trzymać język za zębami. 
        Vandam powinien był przesłuchać 
        Sonię tuż po bójce w 
        restauracji. Skoro to nie 
        wyszło, dobrze się stało, że 
        trzymano ją w odosobnieniu i nie 
        podano żadnych informacji do 
        czasu jego przyjazdu.
          Jakes poprowadził go 
        korytarzem do sali przesłuchań. 
        Vandam zajrzał przez judasza. 
        Był to kwadratowy pokój, bez 
        okien, jasno oświetlony 
        elektrycznym światłem. Stał tam 
        stół, dwa krzesła, popielniczka. 
        Z boku kabina bez drzwi z 
        klozetem.
          Sonia siedziała na jednym z 
        krzeseł na wprost drzwi. Jakes 
        miał rację, pomyślał Vandam, to 
        smakowity kąsek. Aczkolwiek 
        wcale nie była piękna. 
        Przypominała raczej Amazonkę, z 
        tym swoim dojrzałym, zmysłowym 
        ciałem i wyraźnymi, 
        proporcjonalnymi rysami. Młode 
        kobiety w Egipcie miały z reguły 
        smukły, długonogi wdzięk niczym 
        zwinne młode łanie. Sonia 
        natomiast przypominała... Vandam 
        zmarszczył brwi, pomyślał: 






        tygrysicę. Miała na sobie długą 
        jaskrawożółtą suknię, trochę 
        zanadto krzykliwą jak na gust 
        Vandama, ale bardzo w stylu 
        klubu "Cha_$cha". Przez chwilę ją 
        obserwował. Siedziała dość 
        spokojnie, nie wierciła się, nie 
        rzucała nerwowych spojrzeń po 
        celi, nie paliła ani nie gryzła 
        paznokci. Twardy orzech do 
        zgryzienia, orzekł. Zaraz jednak 
        wyraz tej atrakcyjnej twarzy się 
        zmienił, dziewczyna wstała i 
        zaczęła chodzić po pokoju, na co 
        Vandam pomyślał: może nie taki 
        twardy.
          Otworzył drzwi, wszedł do 
        środka.
          Bez słowa usiadł przy stole. 
        Dziewczyna została w pozycji 
        stojącej, co psychologicznie 
        rzecz biorąc stanowiło dla 
        kobiety ujmę. Punkt dla mnie, 
        pomyślał. Usłyszał, że Jakes 
        wchodzi za nim i zamyka drzwi. 
        Podniósł wzrok na Sonię.
          - Proszę siadać.
          Stała wpatrując się w niego, z 
        wolna nikły uśmiech wykwitł jej 
        na twarzy. Wskazała jego 
        bandaże.
          - To on tak pana urządził? - 
        sppytała.
          Drugi punkt dla niej.
          - Proszę siadać.
          - Dziękuję. - Usiadła.
          - Jaki "on"?
          - Alex Wolff, mężczyzna, 
        którego pan dziś wieczór 
        usiłował pobić.
          - A kto to jest Alex Wolff?
          - Zamożny bywalec klubu 
        "Cha_$cha".
          - Od jak dawna go pani zna?
          Spojrzała na zegarek.
          - Od pięciu godzin.
          - Co panią z nim łączy?
          Wzruszyła ramionami.
          - Wspólna kolacja.
          - Jak się poznaliście?
          - Jak zwykle. Po moim występie 
        kelner przyniósł wiadomość, że 
        stolik pana Wolffa jest do mojej 
        dyspozycji.
          - Który?






          - Który stolik?
          - Który kelner.
          - Nie pamiętam.
          - Proszę mówić dalej.
          - Pan Wolff postawił mi 
        szampana i zaprosił na kolację. 
        Zgodziłam się. Poszliśmy do 
        restauracji, resztę pan zna.
          - Czy zwykle po swoim występie 
        przysiada się pani do stolików 
        gości?
          - Taki jest zwyczaj.
          - Czy zwykle chodzi pani z 
        nimi na kolację?
          - Czasami.
          - Dlaczego tym razem przyjęła 
        pani zaproszenie?
          - Pan Wolff wydał mi się 
        nietuzinkowym mężczyzną. - Znów 
        spojrzała na bandaż Vandama i 
        uśmiechnęła się. - I okazał się 
        nietuzinkowym mężczyzną.
          - Jak się pani nazywa?
          - Sonia el_$aram.
          - Adres?
          - "Dżihan", Zamalek. To łódź 
        mieszkalna.
          - Wiek?
          - Co za nieuprzejmość.
          - Wiek?
          - Odmawiam odpowiedzi.
          - Stoi pani na śliskim 
        gruncie...
          - Nie, to pan stoi na śliskim 
        gruncie. - Naraz zaskoczyła 
        Vandama obnażając swoje uczucia. 
        Dopiero teraz zdał sobie sprawę, 
        że od początku tłumiła 
        wściekłość. Pokiwała mu palcem 
        przed nosem. - Przynajmniej 
        dziesięć osób widziało, jak 
        pańskie zbiry w mundurach 
        aresztowały mnie w restauracji. 
        Jutro po południu pół Kairu się 
        dowie, że Anglicy wtrącili Sonię 
        do więzienia. Jeżeli jutro 
        wieczorem nie pokażę się w 
        klubie "Cha_$cha", wybuchną 
        zamieszki. Moi rodacy podpalą 
        miasto. Będzie pan musiał 
        ściągać oddziały z pustyni, żeby 
        temu zaradzić. A jeżeli stąd 
        wyjdę choćby z jednym siniakiem 
        czy draśnięciem, pokażę to jutro 
        na scenie całemu światu, i tak 






        samo się to skończy. Nie, mój 
        panie, to nie ja stoję na 
        śliskim gruncie.
          Przez całą tę tyradę Vandam 
        przyglądał się kobiecie tępym 
        wzrokiem, po czym przemówił, jak 
        gdyby nic specjalnego nie 
        powiedziała. Musiał zlekceważyć 
        jej słowa, bo miała rację, nie 
        mógł więc zaprzeczyć.
          - Powtórzmy wszystko jeszcze 
        raz - zaproponował łagodnym 
        głosem. - Powiada pani, że 
        spotkała Wolffa w klubie 
        "Cha_$cha"...
          - Nie - przerwała. - Niczego 
        nie będę powtarzać. Mogę pójść 
        panu na rękę, odpowiem na 
        pańskie pytania, ale nie dam się 
        przesłuchiwać.
          Wstała, przekręciła krzesło i 
        usiadła tyłem do Vandama.
          Vandam przez chwilę patrzył na 
        tył jej głowy. Wyraźnie go 
        wymanewrowała, i to bardzo 
        sprytnie. Zły był na siebie, że 
        do tego dopuścił, ale przez tę 
        złość przebijała domieszka 
        podziwu za sposób, w jaki tego 
        dokonała. Zerwał się z krzesła i 
        wyszedł z pokoju. Jakes za nim.
          Już na korytarzu Jakes spytał:
          - I co pan o tym sądzi?
          - Musimy ją wypuścić.
          Jakes poszedł wydać polecenia. 
        Vandam czekając myślał o Soni. 
        Zastanawiał się, skąd czerpie 
        siły na taki odpór. Czy mówiła 
        prawdę, czy też nie, powinna 
        była okazać strach, zmieszanie, 
        panikę, a wreszcie uległość. 
        Wprawdzie sama sława dawała jej 
        pewną ochronę, ale rzucając mu 
        swoją sławę w twarz, powinna się 
        odgrażać, wahać, trochę też 
        rozpaczliwie miotać, bo izolatka 
        zwykle wszystkim napędza strachu 
        zwłaszcza takim znakomitościom, 
        albowiem nagłe wyrwanie ze 
        znajomego świata splendoru każe 
        im się zastanowić nawet bardziej 
        niż zwykle, czy ten znajomy 
        świat splendoru istnieje 
        naprawdę.
          Co jej dawało siłę? Odtworzył 






        w myślach tok rozmowy. Postawiła 
        się przy pytaniu o wiek. Z 
        pewnością talent pozwalał jej 
        się nie przejmować wiekiem, w 
        którym przeciętne tancerki 
        odchodzą w stan spoczynku, może 
        więc żyła w strachu 
        przemijających lat. Nie, nie 
        tędy droga. Poza tym przez cały 
        czas była opanowana, bez wyrazu, 
        nieprzenikniona, wyjąwszy ten 
        jeden uśmich na widok jego rany. 
        Dopiero pod koniec pozwoliła 
        sobie na wybuch, ale nawet wtedy
        wykorzystała swoją wściekłość, 
        nie dała jej się ponieść. 
        Przywołał twarz Soni, kiedy 
        rzuciła się na niego z gniewem. 
        Co w niej zobaczył? Nie tylko 
        złość. Ani nie strach.
          I wtedy pojął. Nienawiść.
          Nienawidziła go. Ale przecież 
        był dla niej nikim, jedynie 
        brytyjskim oficerem. 
        Nienawidziła zatem Anglików. I 
        właśnie owa nienawiść dała jej 
        tę siłę.
          Naraz Vandama ogarnęło 
        znużenie. Usiadł ciężko na ławce 
        w korytarzu. A skąd on miał 
        czerpać siłę? Łatwo być silnym, 
        kiedy człowiek jest w obłędzie, 
        w nienawiści zaś Soni 
        wyczuwało się tę odrobinę 
        szaleństwa. On nie ma takich 
        zasobów. Spokojnie, racjonalnie 
        rozważył, jaka stawka wchodzi 
        tu w grę. Wyobraził sobie, że 
        faszyści wchodzą do Kairu; 
        Gestapo na ulicach; egipscy 
        Żydzi zapędzeni do obozów 
        koncentracyjnych; w radiu 
        propaganda hitlerowska...
          Ludzie pokroju Soni patrzyli 
        na Egipt pod rządami Anglików i 
        czuli się, jak gdyby hitlerowcy 
        już weszli. Co nie było prawdą, 
        ale jeżeli potrafiło się przez 
        chwilę spojrzeć na Anglików 
        oczyma Soni, miało to w sobie 
        pewne prawdopodobieństwo. 
        Faszyści twierdzili, że Żydzi to 
        nie ludzie, z kolei Anglicy 
        twierdzili, że kolorowi są jak 
        dzieci; w Niemczech nie było 






        wolnej prasy, ale nie było jej też w 
        Egipcie; no i Anglicy, podobnie 
        jak Niemcy, mieli policję 
        polityczną. Przed wojną Vandam 
        miał okazję słyszeć, jak w 
        kasynie oficerskim wyrażano się 
        ciepło o polityce Hitlera - nie 
        lubiano go nie tyle za to, że 
        był faszystą, ile za to, że był 
        kapralem w wojsku i malarzem 
        pokojowym w życiu osobistym. 
        Wszędzie trafiali się prostacy, 
        czasem nawet dochodzili do 
        władzy, i wtedy trzeba ich było 
        zwalczać.
          Była to filozofia znacznie 
        bardziej racjonalna od myślenia 
        Soni, tyle że prowadziła 
        donikąd.
          Działanie środka 
        znieczulającego powoli 
        ustępowało. Czuł ostrą, wyraźną 
        linię bólu przeszywającego 
        policzek niczym świeże 
        oparzenie. Uprzytomnił sobie, że 
        boli go też głowa. Miał 
        nadzieję, że Jakes zabawi 
        wystarczająco długo przy 
        załatwianiu zwolnienia Soni, aby 
        on mógł jeszcze chwilę 
        posiedzieć na ławce.
          Przypomniał mu się Billy. Nie 
        chciałby, żeby chłopak nie 
        zastał go przy śniadaniu. Może 
        zostanę na nogach aż do rana, 
        odwiozę małego do szkoły, po 
        czym wrócę do domu i się 
        prześpię, pomyślał. Jak 
        wyglądałoby życie Billy'ego pod 
        rządami hitlerowców? Nauczyliby 
        go nienawiści do Arabów. Jego 
        obecni nauczyciele nie żywili 
        bynajmniej podziwu dla kultury 
        afrykańskiej, ale przynajmniej 
        Vandam miał pewien wpływ na to, 
        żeby uświadomić syna, iż ludzie 
        o innym kolorze skóry wcale nie 
        muszą być od razu głupi. Co się 
        stanie w hitlerowskiej szkole, 
        jeżeli chłopak podniesie rękę i 
        zapyta:
          - Panie profesorze, mój tata 
        mówi, że głupi Anglik wcale nie 
        jest mądrzejszy od głupiego 
        Araba?






          Przypomniała mu się Elene. 
        Teraz też była utrzymanką, ale 
        przynajmniej mogła sobie 
        dobierać kochanków, a jeżeli nie 
        spodobało jej się coś, co 
        chcieli z nią robić w łóżku, 
        mogła ich wyrzucić na zbity łeb. 
        W burdelu na terenie obozu 
        koncentracyjnego nie będzie 
        miała wyboru... Przebiegł go 
        dreszcz.
          Tak. Wcale nie jesteśmy godni 
        podziwu, zwłaszcza w koloniach, 
        ale hitlerowcy są jeszcze gorsi, 
        czy Egipcjanie to sobie 
        uświadamiają, czy też nie. Warto 
        walczyć. W Anglii przyzwoitość, 
        wprawdzie powoli, ale postępuje 
        naprzód; w Niemczech wyraźnie 
        się cofa. Kiedy pomyśleć o 
        ukochanych osobach, od razu 
        wszystko się w głowie rozjaśnia.
          Stąd czerp siły. Jeszcze nie 
        zasypiaj. Wstań.
          Wstał.
          Wrócił Jakes.
          - Cierpi na anglofobię - 
        odezwał się Vandam.
          - Nie rozumiem, panie majorze.
          - Sonia. Nienawidzi Anglików. 
        Nie wierzę, że poderwała Wolffa 
        przypadkiem. Chodźmy.
          Wyszli razem z budynku. Na 
        zewnątrz nadal było ciemno. 
        Jakes powiedział:
          - Panie majorze, pan jest 
        bardzo zmęczony...
          - Owszem, jestem bardzo 
        zmęczony. Ale nadal trzeźwo 
        myślę, Jakes. Zawieź mnie na 
        główną komendę policji.
          - Tak jest.
          Ruszyli. Vandam podał Jakesowi 
        papierośnicę i zapalniczkę, ten 
        trzymając jedną ręką kierownicę 
        zapalił Vandamowi papierosa. 
        Vandam miał kłopoty z 
        zaciąganiem się. Potrafił 
        utrzymać papierosa w ustach i 
        wdychać dym, ale nie mógł 
        pociągnąć dość mocno, żeby go 
        zapalić. Jakes podał mu 
        zapalonego papierosa. Chętnie 
        wypiłbym do tego martini, 
        pomyślał Vandam.






          Jakes zatrzymał wóz przed 
        komendą policji.
          - Chodzi nam o szefa 
        detektywów, jakkolwiek on się 
        tam nazywa.
          - Nie sądzę, że o tej porze 
        będzie w pracy...
          - Wiem. Zdobądź jego adres. 
        Obudzimy go.
          Jakes wszedł do budynku. 
        Vandam patrzył przez okno. 
        Powoli świtało. Gwiazdy już 
        zgasły, niebo przybrało szary, a 
        nie czarny kolor. Po ulicy 
        kręciło się zaledwie kilka osób. 
        Zobaczył mężczyznę prowadzącego 
        dwa osły objuczone warzywami, 
        który zapewne szedł na targ. 
        Muezzini nie obwieścili jeszcze 
        pierwszej modlitwy dnia.
          Wrócił Jakes.
          - Gezira - powiedział 
        wrzucając bieg i wciskając 
        sprzęgło.
          Vandam skierował myśli na 
        Jakesa. Ktoś mu powiedział, że 
        Jakes ma niebywałe poczucie 
        humoru. Wprawdzie zawsze był 
        przy Vandamie miły i pogodny, 
        ale nigdy nie wykazał się 
        poczuciem humoru. Czyżbym był 
        takim tyranem, zastanowił się 
        Vandam, że podwładni boją się w 
        mojej obecności rzucić jakiś 
        żart? Nikt mnie nie zabawia, 
        pomyślał.
          Z wyjątkiem Elene.
          - Jakes, nigdy nie opowiadasz 
        mi kawałów.
          - Jak to, panie majorze?
          - Masz podobno takie 
        niesłychane poczucie humoru, a 
        nigdy nie opowiadasz mi kawałów.
          - To prawda, panie majorze.
          - Może byś się tak przez 
        chwilę zdobył na szczerość i 
        powiedział mi dlaczego?
          Chwila ciszy, aż wreszcie 
        Jakes stwierdził:
          - Pan nie zachęca do 
        poufałości, panie majorze.
          Vandam kiwnął głową. Skąd 
        mieliby wiedzieć, jak bardzo 
        chciałby teraz odrzucić głowę do 
        tyłu i ryknąć śmiechem?






          - Taktownie powiedziane, 
        Jakes. Temat zamknięty - 
        oświadczył.
          Oho, sprawa Wolffa zalazła mi 
        nieźle za skórę - pomyślał. 
        Zaczynam się zastanawiać, czy 
        kiedykolwiek byłem w tym dobry, 
        w swojej robocie, no i czy w 
        ogóle nadaję się do 
        czegokolwiek. I jeszcze ta twarz 
        tak boli...
          Mostem dostali się na wyspę. 
        Niebo zmieniło odcień z 
        ciemnoszarego na perłowy.
          - Chciałbym panu powiedzieć, 
        panie majorze, jeśli się pan nie 
        obrazi, że jest pan zdecydowanie 
        najlepszym przełożonym, jakiego 

        kiedykolwiek miałem - oznajmił 
        Jakes.
          - O - bąknął zaskoczony 
        Vandam. - Coś takiego! Cóż, 
        dziękuję, Jakes. Dziękuję.
          - Nie ma za co, panie majorze. 
        Jesteśmy na miejscu.
          Zatrzymał samochód przed 
        ładnym, niedużym, jednopiętrowym 
        domkiem z dobrze nawodnionym 
        ogrodem. Vandam domyślił się, że 
        szefowi egipskich detektywów 
        żyło się z łapówek całkiem 
        nieźle, choć nie tak znów 
        rewelacyjnie. A może był po 
        prostu ostrożny? To dobry znak.
          Podeszli ścieżką do drzwi i 
        zaczęli w nie łomotać. Po kilku 
        minutach z okna wychyliła się 
        głowa i zagadała po arabsku.
          Jakes przybrał oficjalny ton 
        sierżanta:
          - Wywiad wojskowy! Otwierać te 
        cholerne drzwi!
          Chwilę później nieduży, 
        przystojny Arab stanął w progu; 
        kończył zapinanie paska u 
        spodni.
          - O co chodzi? - zapytał po 
        angielsku.
          Teraz Vandam przejął rzecz w 
        swoje ręce.
          - Pilna sprawa. To co? Wpuści 
        nas pan?
          - Oczywiście. - Detektyw 
        odsunął się na bok i weszli do 
        środka. Zaprowadził ich do 






        niewielkiego saloniku. - Co się 
        stało?
          Sprawiał wrażenie 
        przestraszonego i Vandam 
        pomyślał: A kto by się nie bał? 
        Walą do drzwi w środku nocy...
          - Nie ma powodu do paniki. 
        Chcemy, żeby zarządził pan 
        ścisłą inwigilację pewnej osoby 
        - powiedział głośno. - Od zaraz.
          - Naturalnie. Usiądźcie, 
        panowie. - Arab znalazł notes i 
        ołówek. - Kto to jest?
          - Sonia el_$aram.
          - Ta tancerka?
          - Tak. Chcę, żeby nie 
        spuszczał pan z oka jej domu 
        przez dwadzieścia cztery godziny 
        na dobę. Mieszka na łodzi 
        "Dżihan", na Zamalek.
          W czasie gdy detektyw 
        zapisywał dane, Vandam ubolewał 
        w duchu, że musi posłużyć się 
        egipską policją. Nie miał jednak 
        wyboru - nie sposób w 
        afrykańskim kraju wysyłać 
        rzucających się w oczy, 
        białoskórych Anglików na 
        przeszpiegi.
          - O jakie przestępstwo chodzi?
          I tak ci nie powiem, pomyślał 
        Vandam, a głośno wyjaśnił:
          - Sądzimy, że ona może być w 
        kontakcie z kimś, kto tu, w 
        Kairze, puszcza w obieg fałszywe 
        funty szterlingi.
          - A więc chce pan wiedzieć, 
        kto wchodzi, kto wychodzi, czy 
        coś z sobą wnosi, czy na łodzi 
        odbywają się spotkania....
          - Właśnie. Jest jeszcze pewien 
        mężczyzna, który interesuje nas 
        szczególnie. Nazywa się Alex 
        Wolff. Podejrzany jest o 
        morderstwo w Asjut; powinien pan 
        już mieć jego rysopis.
          - Oczywiście, mam. Meldować 
        codziennie?
          - Tak. Chyba że zobaczycie 
        Wolffa, wtedy wiadomość chcę 
        mieć natychmiast. W ciągu dnia 
        obydwaj z kapitanem Jakesem 
        jesteśmy w Kwaterze Głównej. 
        Zapisz mu nasz telefon, Jakes.
          - Znam te łodzie mieszkalne - 






        stwierdził Egipcjanin. - Ścieżka 
        biegnąca nabrzeżem to częste 
        miejsce wieczornych spacerów, 
        popularne zwłaszcza wśród 
        zakochanych.
          - Zgadza się - przytaknął 
        Jakes.
          Vandam spojrzał na kapitana i 
        uniósł w zdziwieniu brew.
          - Niezły punkt obserwacyjny 
        dla przycupniętego żebraka - 
        mówił dalej detektyw. - Nikt 
        nigdy nie zauważa żebraków. A w 
        nocy... Cóż, mamy tam krzaki, 
        też mają wzięcie u zakochanych.
          - Czy i to się zgadza, Jakes?
          - Tego już nie wiem, panie 
        majorze. - Zorientował się, że 
        Vandam go podpuszcza, i 
        uśmichnął się; wręczył Arabowi 
        kartkę z numerem telefonu.
          Do pokoju wszedł, trąc oczy, 
        mały chłopczyk w piżamie. Mógł 
        mieć jakieś pięć, sześć lat. 
        Rozejrzał się sennie wokół i stanął 
        obok Egipcjanina.
          - Mój syn - powiedział z dumą 
        tamten. 
          - Sądzę, że możemy już iść - 
        stwierdził Vandam. - Chyba że 
        chce pan podjechać z nami do 
        miasta...
          - Nie, dziękuję. Mam samochód, 
        poza tym chciałbym jeszcze 
        włożyć marynarkę, krawat i 
        przyczesać włosy.
          - Doskonale, byle szybko. - 
        Vandam podniósł się i nagle coś 
        niedobrego stało się z jego 
        wzrokiem. Miał wrażenie, że 
        niezależnie od jego woli opadają 
        mu powieki, choć wiedział, że 
        oczy ma szeroko otwarte. Czuł, 
        że zaraz straci równowagę. A 
        potem znalazł się przy nim Jakes 
        i podtrzymał go za ramię.
          - Wszystko w porządku, panie 
        majorze?
          Z wolna zaczynał widzieć 
        normalnie.
          - Już dobrze.
          - Ma pan paskudną ranę - 
        współczująco zauważył 
        Egipcjanin.
          Podeszli do drzwi.






          - Chciałbym was zapewnić, 
        panowie, że nadzorem zajmę się 
        osobiście - zaręczał detektyw. - 
        Nawet mysz się nie prześlizgnie 
        na łódź bez naszej wiedzy. - 
        Wciąż trzymał syna przy sobie, 
        teraz przesunął go na lewą 
        stronę i wyciągnął prawą rękę.
          - Do widzenia - powiedział 
        Vandam. - Uścisnęli sobie 
        dłonie. - Aha, nazywam się 
        Vandam, major Vandam.
          Egipcjanin lekko skinął głową.
          - Nadinspektor Kemel, panie 
        majorze. Do usług.
        
          14
        
          Sonia zatopiła się w ponurych 
        rozmyślaniach. Kiedy nad ranem 
        wracała do domu, na wpół 
        spodziewała się zastać tam 
        Wolffa, tymczasem łódź czekała 
        zimna i pusta. Nie bardzo umiała 
        rozeznać się we własnych 
        uczuciach. Z początku, gdy ją 
        aresztowali, nie czuła nic poza 
        wściekłością na Wolffa za to, że 
        uciekł i zostawił ją na pastwę 
        angielskich oprawców. Była sama, 
        była kobietą, w dodatku w pewnym 
        sensie wspólniczką Wolffa w jego 
        szpiegowskiej robocie, i dlatego 
        umierała ze strachu, co mogą jej 
        zrobić. Uważała, że Wolff 
        powinien był zostać i zająć się 
        nią. Aż wreszcie zrozumiała, że 
        to nie byłoby zbyt sprytne 
        zagranie - opuszczając ją 
        odwracał od niej podejrzenia. 
        Trudno się z tym pogodzić, lecz 
        nie mógł zrobić nic lepszego. 
        Siedząc samotnie w pustym 
        pokoiku w Kwaterze Głównej, 
        zwróciła gniew ku Anglikom.
          Postawiła im się, a oni 
        spuścili z tonu. Wtedy nie miała 
        jeszcze pewności, czy mężczyzna, 
        który ją przesłuchiwał, to major 
        Vandam, ale kiedy ją zwalniali, 
        usłyszała, jak urzędnikowi 
        wymknęło się właśnie to 
        nazwisko. Potwierdzenie domysłów 
        wprawiło ją w cudowny nastrój. 
        Znów uśmiechnęła się na 






        wspomnienie groteskowego bandaża 
        na twarzy Anglika. Wolff musiał 
        zranić go nożem. Powinien był 
        zabić. Mimo wszystko, cóż to za 
        noc! Co za wspaniała noc!
          Zastanawiała się, gdzie jest 
        teraz Wolff. Pewnie zaszył się 
        gdzieś w mieście. Zjawi się, gdy 
        dojdzie do wniosku, że droga 
        jest już wolna. Nic nie mogła 
        zrobić. Szkoda jednak, że go nie 
        ma. Chciała z nim dzielić swój 
        triumf.
          Włożyła nocną koszulę. 
        Wiedziała, że powinna się już 
        położyć, ale nie chciało jej się 
        spać. Może coś mocniejszego 
        pomoże. Znalazła butelkę 
        szkockiej, nalała trochę do 
        szklanki i dodała wody. Właśnie 
        smakowała trunek, gdy usłyszała 
        czyjeś kroki na trapie. Bez 
        namysłu zawołała: - Achmed...? - 
        i zdała sobie sprawę z tego, że 
        to nie jego chód; był zbyt lekki 
        i zbyt szybki. W nocnej koszuli, 
        ze szklaneczką w ręku stanęła u 
        stóp schodków. Pokrywa luku 
        uniosła się i do środka zajrzała 
        twarz jakiegoś Araba.
          - Sonia?
          - Tak...
          - Zdaje się, że spodziewała 
        się pani kogoś innego. - 
        Mężczyzna opuszczał się w dół.
          Patrzyła na niego myśląc: I co 
        teraz? Zszedł i stanął  
        naprzeciw niej. Był niski, miał 
        przystojną twarz i szybkie, 
        zręczne ruchy. Nosił europejskie 
        ubranie: ciemne spodnie, 
        wypastowane czarne buty i białą 
        koszulę z krótkimi rękawami.
          - Nadinspektor śledczy Kemel. 
        Czuję się zaszczycony spotkaniem 
        z panią. - Wyciągnął rękę.
          Sonia odwróciła się,  
        przeszła do kanapy i usiadła. 
        Sądziła, że z policją już 
        koniec, ale nie, teraz 
        Egipcjanie chcieli wejść na 
        scenę. Pewnie weźmie łapówkę i 
        po krzyku, uspokajała sama 
        siebie. Sączyła whisky i 
        wpatrywała się w Kemela.






          - Czego pan chce? - zapytała 
        wreszcie.
          Kemel usiadł nie czekając na 
        zaproszenie.
          - Interesuje mnie pani 
        przyjaciel Alex Wolff.
          - On nie jest moim 
        przyjacielem.
          Kemel zlekceważył jej 
        odpowiedź.
          - Anglicy powiedzieli mi dwie 
        rzeczy o panu Wolffie: po 
        pierwsze, że zabił nożem 
        żołnierza w Asjut, i po drugie, 
        że w kairskiej restauracji 
        usiłował płacić fałszywymi 
        banknotami. Już w tym momencie 
        rzecz jest dość ciekawa. Co 
        robił w Asjut? Dlaczego zabił 
        żołnierza? I skąd ma fałszywe 
        pieniądze?
          - Nie wiem nic o tym człowieku 
        - oznajmiła Sonia mając 
        nadzieję, że Wolff nie wróci do 
        domu akurat teraz.
          - Za to ja trochę wiem - 
        powiedział Kemel. - Tak, mam 
        jeszcze inne informacje. Czy 
        znane są Anglikom, tego nie 
        wiem. Wiem, kim jest Alex Wolff. 
        Jego ojczym był prawnikiem, tu, 
        w Kairze. Matka była Niemką. 
        Wiem też, że Wolff jest 
        nacjonalistą. Wiem, że był pani 
        kochankiem. I wiem, że pani też 
        jest nacjonalistką.
          Soni zrobiło się zimno. 
        Siedziała nieruchomo z nie 
        tkniętą whisky obserwując, jak 
        przebiegły detektyw wyciąga 
        przeciwko niej kolejne dowody. 
        Milczała.
          - Gdzie zdobył fałszywe 
        banknoty? - mówił dalej Kemel. - 
        Nie w Egipcie. Nie ma tu chyba 
        fałszerza, który mógłby się 
        czegoś takiego podjąć, a nawet 
        gdybyśmy go tu mieli, 
        podrabiałby egipskie 
        pieniądze. Zatem funty 
        przyjechały z Europy. Wiemy 
        tymczasem, że Wolff znany też 
        jako Achmed Rahmha, zniknął 
        gdzieś cichaczem dwa lata temu. 
        Dokąd się wybrał? Do Europy? 






        Wrócił. Przez Asjut. Dlaczego? 
        Czyżby chciał się wślizgnąć do 
        kraju nie zauważony? Może 
        zwąchał się z jakimś angielskim 
        gangiem fałszerzy i teraz wrócił 
        ze swoim udziałem? Ale nie 
        sądzę, bo ani on ubogi, ani 
        kryminalista. No i mamy zagadkę.
          On wie, myślała Sonia. Boże 
        drogi, on wie...
          - Tymczasem Anglicy prosili 
        mnie, żebym tę łódź miał na oku 
        i żebym im donosił o każdym, kto 
        na nią wchodzi i wychodzi. 
        Mają nadzieję, że zjawi się tu 
        Wolff, a wtedy go aresttują i 
        znajdą odpowiedź na pewne 
        pytania. Chyba że wcześniej ja 
        złożę tę łamigłówkę...
          Obserwują łódź! Achmed nigdy 
        nie będzie mógł wrócić, 
        myślała. Ale... ale po co 
        Kemel mi to mówi?
          - Zdaje mi się, że klucz do 
        zagadki leży w naturze Wolffa: 
        on jest jednocześnie i Niemcem, 
        i Egipcjaninem. - Kemel wstał, 
        zbliżył się do otomany, by 
        usiąść przy Soni i spojrzeć jej 
        w twarz. - Sądzę, że Wolff w tej 
        wojnie uczestniczy. Myślę, że 
        walczy za Niemcy i za Egipt. 
        Myślę że fałszywe funty pochodzą 
        z Niemiec. Ja myślę, że Wolff 
        jest szpiegiem.
          Ale nie wiesz, gdzie go 
        znaleźć, pomyślała Sonia. I 
        dlatego tu jesteś. Kemel 
        wpatrywał się w nią. Odwróciła 
        wzrok bojąc się, żeby z twarzy 
        nie wyczytał jej myśli.
          - Jeśli jest szpiegiem, mogę 
        go złapać... albo uratować.
          Sonia gwałtownie odwróciła 
        głowę i spojrzała na policjanta.
          - A to co znów znaczy?
          - Chę się z nim spotkać. Po 
        kryjomu.
          - Dlaczego?
          Kemel uśmiechnął się chytrym, 
        wszystkowiedzącym uśmieszkiem.
          - Soniu, nie jest pani jedyną, 
        która chce wolnego Egiptu. Jest 
        nas wielu. Chcemy ujrzeć 
        Anglików pokonanych i nie 






        będziemy grymasić, kto ich ma 
        pokonać. Chcemy współpracować z 
        Niemcami. Chcemy nawiązać 
        kontakt z Rommlem.
          - I sądzi pan, że Achmed może 
        pomóc?
          - Skoro jest szpiegiem, musi w 
        jakiś sposób przekazywać Niemcom 
        wiadomości, prawda?
          Sonia miała mętlik w głowie. Z 
        oskarżyciela Kemel przeobraził 
        się we współkonspiratora. Tak... 
        O ile to nie pułapka. Nie 
        wiedziała, czy mu zaufać, czy 
        nie. Nie było czasu, żeby to 
        przemyśleć. Nie wiedziała też, 
        co powiedzieć, więc milczała.
          - Czy może pani zorganizować 
        spotkanie? - nalegał łagodnie 
        Kemel.
          Nie mogła przecież podjąć 
        takiej decyzji bez namysłu.
          - Nie - odparła. 
          - Niech pani pamięta o tym, że 
        łódź jest obserwowana - 
        przypominał. - Raporty trafią 
        najpierw do mnie, a dopiero 
        potem dostanie je major Vandam. 
        Jeśli istnieje szansa, że 
        zorganizuje pani spotkanie, ja 
        zobowiążę się, że doniesienia 
        dla Vandama będą tak redagowane, 
        żeby nie zawierały niczego... 
        kłopotliwego.
          Sonia zapomniała o nadzorze. 
        Jeśli Kemel sprawy nie załatwi, 
        to Wolff wróci - a wcześniej czy 
        później przecież wróci - 
        policjanci o tym zameldują i 
        Vandam się dowie. To zmieniło 
        wszystko. Nie miała wyboru.
          - Zorganizuję spotkanie - 
        oświadczyła.
          - Świetnie. - Podniósł się. - 
        Niech pani zadzwoni na komendę 
        główną i zostawi wiadomość, że 
        Sirhan chce się ze mną widzieć. 
        Kiedy ta informacja do mnie 
        dotrze, skontaktuję się z panią, 
        żeby ustalić datę i godzinę.
          - Dobrze.
          Stał już przy schodkach, lecz 
        wrócił.
          - Byłbym zapomniał. - Z 
        kieszeni spodni wyjął portfel, a 






        z niego małą fotografię. Wręczył 
        ją Soni. Było to jej zdjęcie. - 
        Zechciałaby pani podpisać? To 
        dla mojej żony. Jest pani oddaną 
        wielbicielką. - Podał jej pióro. 
        - Na imię ma Estera.
          Napisała: "Dla Estery, z 
        najlepszymi życzeniami. Sonia". 
        Oddała fotografię, myśląc: To 
        niewiarygodne.
          - Wielkie dzięki. Będzie 
        uradowana.
          Niewiarygodne.
          - Dam znać, jak tylko będę 
        mogła - zapewniła.
          - Dziękuję. - Wyciągnął rękę. 
        Tym razem uścisnęła jego dłoń. 
        Wspiął się po schodkach i 
        wyszedł, zamykając za sobą 
        klapę.
          Odetchnęła. Jakimś cudem 
        całkiem nieźle z tego wybrnęła. 
        Co prawda wciąż jeszcze nie była 
        przekonana o szczerości Kemela, 
        lecz nawet jeśli gdzieś tam 
        kryła się pułapka, nie umiała 
        jej dostrzec.
          Czuła, że jest zmęczona. 
        Dopiła whisky i przeszła za 
        zasłony, do sypialni. Ciągle 
        miała na sobie koszulę i było 
        jej zimno. Podeszła do łóżka i 
        ściągnęła narzutę. Usłyszała 
        delikatne stukanie. Serce 
        skoczyło jej do gardła. 
        Okręciła się na pięcie, by 
        spojrzeć w iluminator na drugim 
        końcu łodzi, od strony rzeki. Za 
        szybą zobaczyła czyjąś głowę.
          Wrzasnęła przenikliwie.
          Twarz zniknęła.
          Zdała sobie sprawę, że to 
        Wolff.
          Wbiegła po schodkach na górę, 
        wychyliła się za burtę i 
        zobaczyła go w wodzie. Był chyba 
        nagi. Podciągnął się na rękach i 
        szukając oparcia przy 
        iluminatorach, wdrapywał się po 
        burcie łodzi. Chwyciła go za 
        ramię i wciągnęła na pokład. 
        Przycupnął na czworakach, 
        lustrując przez chwilę nabrzeże 
        jak zaniepokojony szczur wodny, 
        potem rzucił się do luku. 






        Ruszyła za nim.
          Stał na dywanie ociekając wodą 
        i drżąc. Rzeczywiście był nagi.
          - Co się stało? - rzuciła.
          - Zrób mi kąpiel - zażądał.
          Przeszła przez sypialnię do 
        łazienki. Stała tam niewielka 
        wanna i elektryczny bojler. 
        Odkręciła kurki i wrzuciła do 
        wanny garść pachnących 
        kryształków. Wolff zanurzył się 
        w kąpieli; woda się podniosła.
          - Co się stało? - powtórzyła 
        Sonia.
          Opanował drżenie.
          - Nie chciałem ryzykować 
        powrotu nabrzeżem, więc zdjąłem 
        ubranie na tamtym brzegu i 
        przepłynąłem wpław. Zajrzałem do 
        środka i zobaczyłem tego faceta. 
        Jeszcze jeden policjant, co?
          - Tak.
          - Musiałem czekać w rzece, aż 
        sobie pójdzie.
          Roześmiała się.
          - Mój ty biedaku...
          - To wcale nie jest śmieszne. 
        O Boże, ale mi zimno... Zasrana 
        Abwehra dała mi trefne 
        pieniądze! Kiedy następnym razem 
        będę w Niemczech, ktoś mi za to 
        zapłaci głową.
          - Dlaczego to zrobili?
          - Nie wiem, czy to 
        niefachowość, czy nielojalność. 
        Canaris nigdy nie pałał miłością 
        do Hitlera. Zakręć już wodę, 
        dobrze? - Zaczął zmywać muł z 
        nóg.
          - Będziesz musiał ruszyć swoje 
        własne pieniądze - stwierdziła.
          - Nie wydostanę ich. Bank na 
        pewno dostał już instrukcje, 
        żeby zawiadomić policję, 
        natychmiast jak się tylko 
        pokażę. Mógłbym niby od czasu do 
        czasu wypisać jakiś czek, ale to 
        naprowadziłoby ich na mój ślad. 
        Jeśli sprzedam część swoich 
        akcji i udziałów czy nawet 
        willę, to znów pieniądze muszą 
        przejść przez bank.
          Zatem będziesz korzystał z 
        moich pieniędzy, pomyślała 
        Sonia. Nie poprosisz, o nie, po 






        prostu weźmiesz i już. Odsunęła 
        tę kwestię na później.
          - Ten egipski detektyw będzie 
        obserwował łódź. Na polecenie 
        Vandama.
          Wolff rozciągnął usta w 
        uśmiechu.
          - Więc to Vandam...
          - Trafiłeś go nożem?
          - Tak, ale nie miałem pewności 
        gdzie. Było ciemno.
          - Rozciąłeś mu policzek. Całą 
        twarz miał w bandażach.
          Roześmiał się w głos.
          - Chciałbym go zobaczyć! - 
        Otrzeźwiał nagle. - On cię 
        przesłuchiwał.
          - Tak. 
          - Co mu powiedziałaś?
          - Że cię prawie nie znam.
          - Bardzo ładnie. - Taksował ją 
        wzrokiem, a ona czuła, że jest z 
        niej zadowolony, może trochę 
        zdziwiony, że nie straciła 
        głowy.
          - Uwierzył ci?
          - Chyba nie, skoro kazał mnie 
        pilnować.
          Zmarszczył czoło.
          - Kłopotliwe. Trudno, żebym 
        przeprawiał się wpław przez rzekę za 
        każdym razem, kiedy chcę wrócić 
        do domu.
          - Nie martw się. Wszystko 
        załatwiłam.
          - Załatwiłaś? Ty?
          Wiedziała, że to niezupełnie 
        prawda, ale brzmiało to dobrze.
          - Ten detektyw jest jednym z 
        nas - wyjaśniła.
          - Nacjonalista?
          - Tak. Chce skorzystać z 
        twojego radia.
          - Skąd wie, że mam radio? - W 
        głosie Wolffa zabrzmiała nuta 
        groźby.
          - Nie wie - odparła spokojnie. 
        - Z tego, co usłyszał od 
        Anglików, wywnioskował, że 
        jesteś szpiegiem, no i zakłada, 
        że szpieg musi jakimś sposobem 
        kontaktować się z Niemcami. 
        Nacjonaliści chcą przesłać 
        wiadomość Rommlowi.
          Potrząsnął głową.






          - Wolałbym się w to nie 
        wplątywać.
          Nie pozwoli mu zburzyć 
        zawartego układu.
          - Ale musisz! - rzuciła ostro.
          - Chyba tak - stwierdził ze 
        znużeniem.
          Poczuła dziwny smak władzy. 
        Zupełnie jakby to ona 
        przejmowała kontrolę nad 
        sytuacją. Napełniło ją to 
        radością.
          - Oni zataczają coraz węższe 
        kręgi. Nie chcę już więcej 
        takich niespodzianek jak ta 
        wczoraj wieczorem. Chciałbym 
        stąd gdzieś pójść, ale nie wiem 
        dokąd. Abdullah wie, że moje 
        pieniądze są fałszywe, i chętnie 
        odda mnie w ręce Anglików. Szlag 
        by to trafił!
          - Tu będziesz bezpieczny, pod 
        warunkiem, że wejdziesz w układ 
        z tym detektywem.
          - Nie mam wyboru.
          Przysiadła na brzegu wanny 
        patrząc na jego nagie ciało. 
        Zdawało się, że jest... no, może nie 
        tyle pobity, ile przyparty do 
        muru. Na jego twarzy napięcie 
        rysowało bruzdy, a w głosie 
        pobrzmiewały ledwo słyszalne 
        tony paniki. Domyśliła się, że 
        Wolff po raz pierwszy się 
        zastanawia, czy wytrwa do 
        nadejścia Rommla. I również po 
        raz pierwszy jego los zależał od 
        niej. Potrzebował jej pieniędzy, 
        jej domu. Ostatniej nocy 
        wszystko zależało od jej 
        milczenia w czasie 
        przesłuchania. Teraz, jak 
        sądził, uratował go jej pakt z 
        Egipcjaninem_nacjonalistą. Wpadł w 
        jej ręce. Ta myśl ją 
        zaintrygowała. Czuła, że zaczyna 
        ogarniać ją podniecenie.
          - Zastanawiam się, czy pójść 
        na spotkanie z tą Elene dzisiaj 
        wieczorem - odezwał się Wolff.
          - Dlaczego nie? Ona nie ma nic 
        wspólnego z Anglikami. 
        Poderwałeś ją przecież w 
        sklepie.
          - Może masz rację. Chociaż 






        czuję, że lepiej byłoby teraz 
        się przyczaić. Sam nie wiem.
          - Nie - odparła stanowczo 
        Sonia. - Chcę ją mieć.
          Spojrzał na nią spod 
        zmrużonych powiek. Ciekawiło ją, 
        czy Wolff rozważa kwestię 
        randki, czy może jej nowo 
        odkrytą siłę woli.
          - Dobrze - zdecydował 
        wreszcie. - Będę się tylko 
        musiał jakoś zabezpieczyć.
          Poddał się. Sprawdziła, kto 
        silniejszy, on czy ona, i 
        wygrała. Podnieciło ją to w 
        szczególny sposób. Zadrżała.
          - Ciągle mi zimno - poskarżył 
        się Wolff. - Puść gorącą wodę.
          - Nie. - Nie zdejmując 
        koszuli, weszła do wody. Kucnęła 
        nad nim w rozkroku, twarzą do 
        niego, przyciskając kolana do 
        boków wąskiej wanny. Zadarła 
        mokry kraj koszuli do wysokości 
        pępka.
          - Językiem - zażądała.
          Usłuchał.
        
          Vandam był w znakomitym 
        humorze. Z Jakesem u boku 
        siedział w restauracji "Oaza" i 
        sączył zimne martini. Spał cały 
        dzień i zbudził się cokolwiek 
        sponiewierany, lecz gotów do 
        odwetu. Zaszedł do szpitala, 
        gdzie doktor Abuthnot 
        oświadczyła mu, że jest głupcem, 
        skoro się podniósł i biega po 
        mieście, ale w swojej głupocie 
        ma też sporo szczęścia, bo rana 
        się goi. Zmieniła mu opatrunek 
        na mniejszy, schludniejszy, 
        taki, którego nie musiał 
        przytrzymywać tasiemcowaty 
        bandaż wijący się wokół głowy. 
        Była siódma piętnaście i za parę 
        minut schwyta Wolffa. 
          Vandam i Jakes zajęli pozycję 
        w głębi restauracji, skąd mieli 
        widok na całą salę. Stolik 
        najbliżej wejścia zajmowali dwaj 
        krzepcy sierżanci, którzy na 
        koszt wywiadu objadali się 
        smażonym kurczakiem. Na 
        zewnątrz, w nie oznakowanym 






        samochodzie po drugiej stronie 
        ulicy, dwaj żandarmi w cywilu 
        ściskali w kieszeniach marynarek 
        rewolwery. Pułapka zastawiona - 
        brakowało tylko przynęty, Elene 
        powinna się zjawić lada moment. 
          Rano, przy śniadaniu, Billy 
        przeżył szok na widok bandaża. 
        Vandam najpierw nakazał mu 
        bezwzględnie dochować tajemnicy, 
        a potem powiedział prawdę: - 
        Biłem się z niemieckim 
        szpiegiem. Miał nóż. Wymknął mi 
        się, ale sądzę, że złapię go 
        dziś wieczorem. - Naruszał tym 
        zasady bezpieczeństwa, ale do 
        licha, chłopiec miał prawo 
        wiedzieć, dlaczego ojciec jest 
        ranny. Po wyjaśnieniach Billy 
        nie był już zmartwiony, lecz 
        wciąż podekscytowany. Gaafar 
        wpadł w przerażenie - zaczął 
        chodzić na palcach i mówić 
        szeptem, zupełnie jakby ktoś w 
        rodzinie umarł.
          Jeśli idzie o Jakesa, to 
        stwierdził, że ich wczorajsza 
        spontaniczność zniknęła bez 
        śladu. Znów łączyły ich czysto 
        służbowe stosunki: Jakes 
        odbierał rozkazy, zwracał się do 
        niego per "panie majorze" i nie 
        pytany nie wygłaszał swoich 
        opinii. I bardzo dobrze, 
        pomyślał Vandam. Tworzyli dotąd 
        zgrany zespół, więc po co 
        cokolwiek zmieniać?
          Spojrzał na zegarek. Siódma 
        trzydzieści. Zapalił kolejnego 
        papierosa. Lada chwila tymi 
        drzwiami wejdzie Alex Wolff. 
        Vandam był pewien, że go 
        rozpozna - wysoki Europejczyk o 
        orlim nosie, brązowych włosach i 
        oczach, silny, sprawny fizycznie 
        - ale nie zrobi nic, póki nie 
        przyjdzie Elene i nie siądzie 
        przy Wolffie. Wtedy razem z 
        Jakesem wkroczą do akcji. Gdyby 
        Wolff zaczął uciekać, dwaj 
        sierżanci zablokują drzwi, a 
        gdyby - co wielce 
        nieprawdopodobne - i im się 
        wymknął, będą strzelać żandarmi 
        z samochodu.






          Siódma trzydzieści pięć. Major 
        nie mógł się już doczekać 
        przesłuchania szpiega. Cóż to 
        będzie za pojedynek charakterów! 
        Ale Vandam wygra, bo to on 
        trzyma w ręku wszystkie atuty. 
        Wyczuje Wolffa, znajdzie słabe 
        punkty, aż wreszcie przyciśnie i 
        Wolff pęknie.
          Siódma trzydzieści dziewięć. 
        Spóźniał się. Oczywiście 
        niewykluczone, że wcale nie 
        przyjdzie. Nie daj Boże! Vandam 
        wstrząsnął się wspominając, jak 
        się przechwalał przed Bogge'em: 
        - Aresztuję go jutro wieczorem. 
        - Wokół wydziału majora zaczął 
        się robić smród i tylko szybkie 
        ujęcie Wolffa mogłoby sprawić, 
        że Vandam i jego ludzie znów 
        zaczną rozsiewać zapach róż. 
        Przypuśćmy jednak, że po 
        wczorajszej wpadce Wolff 
        postanowił przyczaić się w swej 
        norze, gdziekolwiek ona była. Co 
        wtedy? Vandam czuł, że takie 
        "czajenie się" nie jest w stylu 
        Wolffa. W każdym razie taką miał 
        nadzieję.
          O siódmej czterdzieści drzwi 
        restauracji otworzyły się i 
        weszła Elene. Usłyszał, jak 
        Jakes gwizdnął pod nosem. 
        Wyglądała olśniewająco. Miała na 
        sobie jedwabną sukienkę koloru 
        zsiadłej śmietany. Prosty krój 
        sukni przykuwał wzrok do smukłej 
        sylwetki, a kolor i rodzaj 
        materiału podkreślały urodę jej 
        gładkiej, opalonej skóry. Major 
        gwałtownie zapragnął ją 
        pogłaskać.
          Rozejrzała się po sali, 
        najwyraźniej szukając Wolffa. Na 
        próżno. Oczy Elene napotkały 
        spojrzenie Vandama; bez chwili 
        wahania jej wzrok prześlizgnął 
        się dalej. Zbliżył się do niej 
        szef sali. Coś do niego mówiła. 
        Posadził ją przy dwuosobowym 
        stoliku, niedaleko drzwi.
          Vandam pochwycił spojrzenie 
        jednego z sierżantów i ruchem 
        głowy wskazał mu Elene. Sierżant 
        kiwnął głową na znak zrozumienia 






        i rzucił okiem na zegarek.
          Gdzie Wolff?
          Major zapalił papierosa i 
        zaczął się martwić. Zakładał, że 
        Wolff, jako dżentelmen, zjawi 
        się nieco przed czasem, zaś 
        Elene, jako kobieta, nieco się 
        spóźni. Zgodnie z tym 
        scenariuszem doszłoby do 
        aresztowania, jak tylko Elene by 
        usiadła przy stoliku. Wszystko 
        idzie nie tak, dumał. Cholernie 
        nie tak.
          Kelner przyniósł Elene drinka. 
        Siódma czterdzieści pięć. 
        Popatrzyła w stronę Vandama i 
        delikatnie, ledwo dostrzegalnie 
        wzruszyła drobnymi ramionami.
          Drzwi restauracji otworzyły 
        się. Major zamarł; papieros 
        zatrzymał się w pół drogi do 
        ust. Potem Vandam, rozczarowany, 
        znów się rozluźnił - to tylko 
        mały chłopiec. Chłopak tymczasem 
        wręczył kelnerowi kartkę 
        papieru i wyszedł.
          Vandam postanowił zamówić 
        jeszcze jednego drinka.
          Zobaczył, jak kelner podchodzi 
        do stolika Elene i daje jej tę 
        kartkę.
          Major zmarszczył czoło. Co to 
        mogło być? Przeprosiny od 
        Wolffa, że nie może przyjść na 
        spotkanie? Na twarzy Elene 
        odmalowało się lekkie 
        zaskoczenie. Spojrzała na 
        Vandama i znów lekko wzruszyła 
        ramionami.
          Zastanawiał się, czy nie 
        podejść do niej i nie zapytać, co 
        się dzieje, ale to zepsułoby 
        całą pułapkę, no bo gdyby tak w 
        czasie ich rozmowy wszedł Wolff? 
        Odwróciłby się na pięcie w 
        drzwiach i rzucił do ucieczki, a 
        wówczas miałby przed sobą tylko 
        dwóch żandarmów, dwóch ludzi 
        zamiast sześciu.
          - Czekamy - mruknął do Jakesa.
          Elene wzięła z krzesła 
        kopertową torebkę i wstała. 
        Jeszcze raz spojrzała na Vandama 
        i odwróciła się. Myślał, że 
        idzie do toalety. Tymczasem 






        dziewczyna podeszła do drzwi 
        wyjściowych i otworzyła je.
          Obydwaj z Jakesem zerwali się 
        na nogi. Jeden z sierżantów 
        podnosił się od stolika, ale 
        major machnięciem ręki kazał mu 
        siąść z powrotem - nie było 
        sensu zatrzymywać Elene. Razem z 
        Jakesem śpiesznie ruszyli do 
        drzwi.
          - Za mną - rzucił Vandam 
        mijając sierżantów.
          Wyszli na ulicę. Major 
        rozejrzał się. Pod ścianą 
        siedział ślepiec, wyciągając 
        przed siebie pęknięty talerzyk z 
        kilkoma piastrami. Trzej 
        żołnierze w mundurach, już 
        pijani, zataczali się na 
        chodniku objęci ramionami i 
        śpiewali wulgarną piosenkę. Tuż 
        przed restauracją spotkała się 
        grupka Egipcjan; energicznie 
        ściskali sobie ręce. Jakiś 
        przekupień oferował Vandamowi 
        komplet tanich żyletek. Kilka 
        metrów dalej Elene wsiadała do 
        taksówki.
          Major rzucił się naprzód.
          Drzwi taksówki się zatrzasnęły 
        i samochód ruszył.
          Parkujące po drugiej stronie 
        ulicy auto żandarmerii ryknęło 
        silnikiem, skoczyło do przodu i 
        zderzyło się z autobusem.
          Vandam dopadł taksówki, 
        wskoczył na stopień, ale 
        samochód gwałtownie skręcił i 
        major nie zdołał się utrzymać. 
        Zeskoczył w biegu i upadł.
          Wstał. Twarz paliła go z bólu; 
        rana znów krwawiła - czuł ciepłą 
        lepkość pod opatrunkiem. 
        Otoczyli go Jakes i dwaj 
        sierżanci. Po drugiej stronie 
        żandarmii wykłócali się z 
        kierowcą autobusu.
          Taksówka zniknęła.
        
          15
        
          Elene ogarnęło przerażenie. 
        Wszystko poszło źle. Wolffa 
        powinni byli zaaresztować w 
        restauracji, tymczasem był tu, 






        obok niej, w taksówce, i tak 
        dziko się uśmiechał. Siedziała 
        nieruchomo, w głowie miała 
        pustkę.
          - Kto to był? - zapytał Wolff, 
        ciągle się uśmiechając.
          Jej mózg nie pracował. 
        Spojrzała na niego, potem 
        odwróciła wzrok i spytała.
          - Co?
          - Ten człowiek, który biegł za 
        nami. Wskoczył na stopień. Nie 
        widziałem go za dobrze, ale to 
        chyba Europejczyk. Kto to był?
          Elene zwalczyła strach. Nazywa 
        się William Vandam i miał cię 
        aresztować. Musiała coś 
        wymyślić. Dlaczego ktoś wyszedł 
        za nią z restauracji i próbował 
        wedrzeć się do taksówki?
          - To... Nie wiem, nie znam go. 
        Był w restauracji. - Nagle ją 
        olśniło. - Naprzykrzał mi się. 
        Siedziałam tam sama. To pana 
        wina, pan się spóźnił.
          - Bardzo przepraszam - 
        powiedział śpiesznie.
          Przełknął jej wyjaśnienia tak 
        gładko; Elene poczuła się nieco 
        pewniej.
          - Ale dlaczego jedziemy 
        taksówką? - dopytywała się. - Co 
        to wszystko znaczy? Dlaczego nie 
        jesteśmy na kolacji? - Usłyszała 
        we własnym głosie coś na kształt 
        jęku i bardzo miała to sobie za 
        złe.
          - Przyszedł mi do głowy 
        cudowny pomysł. - Znów się 
        uśmiechnął, a Elene powstrzymała 
        dreszcz. - Urządzimy sobie 
        piknik. Mam koszyk w bagażniku.
          Nie wiedziała, czy mu wierzyć, 
        czy nie. Po co ten numer z 
        przysyłaniem chłopca ze 
        świstkiem papieru: "Wyjdź na 
        zewnątrz. A. W."? Wyczuł 
        pułapkę? Co zrobi teraz? 
        Wywiezie ją na pustynię i 
        zakłuje nożem? Nagle gwałtownie 
        zapragnęła wyskoczyć z pędzącego 
        auta. Zamknęła oczy i zmusiła 
        się do spokojnego myślenia. 
        Jeżeli podejrzewał pułapkę, to 
        po co w ogóle się zjawił? Nie, 






        nie, tu na pewno chodzi o coś 
        więcej. Chyba uwierzył w 
        historyjkę o nieznajomym, który 
        ją napastował, ale nie miała 
        żadnej pewności, co kryło się za 
        tym jego uśmieszkiem.
          - Dokąd jedziemy? - spytała.
          - Kawałek za miasto, w pewne 
        miejsce nad brzegiem rzeki, skąd 
        będziemy mogli oglądać zachód 
        słońca. Spędzimy wspaniały 
        wieczór.
          - Nie chcę.
          - Co się stało?
          - Prawie pana nie znam.
          - Daj spokój. Cały czas będzie 
        z nami kierowca, a poza tym 
        jestem przecież dżentelmenem.
          - Chcę wysiąść.
          - Proszę, nie. - Lekko dotknął 
        jej ramienia. - Mam wędzonego 
        łososia, kurczaka na zimno i 
        butelkę szampana. Tak mnie nudzą 
        restauracje...
          Elene się zastanowiła. Mogła go 
        teraz zostawić, być bezpieczna i 
        nigdy więcej go nie zobaczyć. 
        Tego właśnie chciała - na zawsze 
        od niego uciec. Ale jestem 
        jedyną szansą Vandama, 
        pomyślała. Czy mi na Vandamie 
        zależy? Będę szczęśliwa nie 
        oglądając go więcej. Wrócę do 
        dawnego, spokojnego życia.
          Dawne życie...
          Zdała sobie sprawę z tego, że 
        właśnie tak, że zależy jej na 
        Vandamie; na tyle w każdym bądź 
        razie, by za nic nie chcieć go 
        zawieść. Musiała zostać z 
        Wolffem, urobić go, zachęcić do 
        następnej randki, spróbować 
        dowiedzieć się, gdzie mieszka.
          - Jedźmy do ciebie - rzuciła 
        impulsywnie.
          Uniósł w górę brwi.
          - A cóż to za nagła zmiana 
        nastroju!
          Zorientowała się, że zrobiła 
        błąd.
          - Nie wiem, co robić. 
        Zaskoczyłeś mnie tą 
        niespodzianką. Dlaczegoś 
        najpierw mnie nie spytał?
          - Wpadłem na ten pomysł 






        dopiero przed godziną i nie 
        przyszło mi do głowy, że cię 
        wystraszę.
          Uświadomiła sobie, że 
        niechcący gra rolę oszołomionej 
        panienki. Postanowiła nie 
        przedobrzyć.
          - W porządku - stwierdziła. 
        Usiłowała się rozluźnić.
          Przyglądał jej się.
          - Nie jesteś aż tak bezbronna, 
        na jaką wyglądasz, co?
          - Nie wiem.
          - Pamiętam, co powiedziałaś 
        Aristopoulosowi tego dnia, kiedy 
        cię pierwszy raz zobaczyłem w 
        sklepie.
          Przypomniała sobie. 
        Zagroziła, że obetnie Mikisowi 
        kutasa, jeśli jej jeszcze raz 
        dotknie. Powinna się teraz 
        zarumienić, ale nie umiała tego 
        zrobić na zawołanie.
          - Byłam wściekła - wyjaśniła.
          Wolff zachichotał.
          - Tak to właśnie brzmiało. 
        Postaraj się nie zapomnieć, że 
        ja nie jestem Aristopoulosem.
          - Jasne. - Uśmiechnęła się 
        blado.
          Teraz skupił uwagę na 
        kierowcy. Byli już za miastem i 
        Wolff zaczął mu dawać wskazówki, 
        jak jechać. Elene zastanawiała 
        się, gdzie znalazł taką taksówkę 
        - jak na egipskie warunki 
        luksusową. Był to jakiś 
        amerykański wóz z dużymi 
        miękkimi siedzeniami i mnóstwem 
        miejsca, a do tego wyglądał na 
        prawie nowy.
          Przejechali przez kilka 
        wiosek, aż wreszcie zboczyli na 
        ubitą drogę. Samochód wspinał 
        się krętym traktem pod górę, by 
        wyłonić się na niewielkiej 
        równinie nad urwiskiem. Tuż 
        przed sobą mieli rzekę, a na jej 
        przeciwległym brzegu Elene 
        dojrzała schludne łaty uprawnych 
        pól, które rozciągały się daleko 
        pod horyzont, gdzie napotykały 
        ostrą, brązowawą linię krańca 
        pustyni.
          - Czy to nie cudowne miejsce? 






        - spytał. Musiała się z tym 
        zgodzić. Podrywające się 
        z drugiego brzegu stado jerzyków 
        skierowało jej wzrok w górę i 
        spostrzegła, że krawędzie 
        wieczornych chmur już zaczynają 
        różowieć. Młoda dziewczyna 
        wracała znad wody, z wielkim 
        dzbanem na głowie. Samotna 
        feluka płynęła w górę rzeki 
        popychana lekkim wiatrem.
          Kierowca wysiadł z samochodu i 
        odszedł na jakieś pięćdziesiąt 
        metrów. Usiadł, znacząco 
        odwrócił się do nich plecami i 
        rozłożył gazetę.
          Wolff wyciągnął kosz z 
        prowiantem z bagażnika i 
        postawił na podłodze samochodu 
        między sobą a Elene. Gdy zabrał 
        się do rozpakowywania, zapytała:
          - Jak odkryłeś to miejsce?
          - Matka przyprowadzała mnie 
        tutaj, kiedy byłem chłopcem. - 
        Podał jej kieliszek wina. - Po 
        śmierci mojego ojca matka wyszła 
        za Egipcjanina. Od czasu do 
        czasu życie w muzułmańskim domu 
        dokuczało jej, więc przywoziła 
        mnie tu gharri i opowiadała o... 
        Europie i takich tam...
          - Lubiłeś to?
          Zawahał się.
          - Matka umiała zepsuć tę 
        przyjemność. Wiecznie wtrącała 
        coś w najlepszym momencie. 
        Mówiła na przykład: Jesteś takim 
        egoistą, zupełnie jak twój 
        ojciec. W owym czasie wolałem 
        swoją arabską rodzinę. Moi 
        przyrodni bracia swawolili co 
        sił i nikt nie próbował ich 
        okiełznać. Kradliśmy pomarańcze 
        z ogrodów, rzucaliśmy kamieniami 
        w konie, żeby stawały dęba, 
        dziurawiliśmy dętki rowerowe... 
        Tylko moja matka miała nam to za 
        złe, ale umiała jedynie 
        ostrzegać, że pewnego dnia 
        zostaniemy wreszcie ukarani. 
        Zawsze mówiła: Któregoś dnia 
        złapią cię, Alex.
          I miała rację - pomyślała 
        Elene. Któregoś dnia złapią 
        Alexa.






          Napięcie ją opuszczało. 
        Zastanowiła się, czy Wolff ma 
        przy sobie nóż, którego użył w 
        Asjut i znów zesztywniała. 
        Wszystko tu było takie normalne 
        - czarujący mężczyzna zaprosił 
        ją na piknik nad rzekę - że 
        przez chwilę zapomniała o 
        swojej misji.
          - Gdzie pan teraz mieszka? - 
        zapytała.
          - Anglicy... zarekwirowali mój 
        dom. Mieszkam u przyjaciół.
          Wręczył jej plasterek 
        wędzonego łososia na 
        porcelanowym talerzu, a potem 
        kuchennym nożem przekroił na pół 
        cytrynę. Przyglądała się jego 
        zręcznym dłoniom i myślała, 
        czego też on od niej chce, że 
        zadaje sobie tyle trudu, by ją 
        zadowolić.
        
          Vandam był w ponurym nastroju. 
        Czuł poranioną twarz i zranioną 
        dumę. Wielkie aresztowanie 
        okazało się wielką klapą. Nie 
        sprawdził się jako fachowiec, 
        dał się wystrychnąć na dudka i 
        jeszcze posłał Elene w paszczę 
        lwa.
          Siedział w domu z na nowo 
        zabandażowanym policzkiem i 
        popijał dżin, żeby złagodzić 
        ból. Wolff wymknął im się z rąk 
        z taką ogromną łatwością. Vandam 
        miał absolutną pewność, że 
        niemiecki szpieg nic nie 
        wiedział o zasadzce - gdyby 
        wiedział, w ogóle by się nie 
        zjawił. Nie, nie, on tylko 
        przedsięwziął środki 
        ostrożności, a te zagrały 
        bezbłędnie.
          Dysponowali dobrym opisem 
        taksówki; samochód wyróżniał się 
        spośród innych - był całkiem 
        nowy i Jakes zauważył jeszcze 
        numer rejestracyjny. Nie było w 
        mieście policjanta ani żandarma, 
        który by tego wozu nie szukał. 
        Wydano rozkazy, żeby samochód 
        natychmiast zatrzymać i 
        aresztować siedzących w nim 
        ludzi. Wcześniej czy później go 






        znajdą, tyle że - w to Vandam 
        nie wątpił - będzie już za 
        późno. Mimo to czekał przy 
        telefonie.
          Co teraz robi Elene? Może 
        siedzi w jakiejś restauracji 
        przy świecach, sączy wino i 
        śmieje się z dowcipów Wolffa? 
        Wyobraził ją sobie jak ubrana w 
        kremową sukienkę trzyma 
        kieliszek i uśmiecha się tym 
        swoim szczególnym, figlarnym 
        uśmieszkiem, uśmieszkiem, który 
        obiecywał wszystko. Rzucił okiem 
        na zegarek. Może są już po 
        kolacji? I co zrobią teraz? Było 
        tu w zwyczaju jeździć na 
        przejażdżkę w świetle księżyca i 
        oglądać piramidy - czarne niebo, 
        gwiazdy, bezkresna płaska 
        pustynia i czyste, trójkątne 
        płaszczyzny grobowców faraonów. 
        Zupełne odludzie, może tylko 
        spotkają jakąś inną parę 
        zakochanych. Wejdą może kilka 
        poziomów w górę; on będzie 
        szedł przodem, będzie się 
        nachylał, żeby ją wciągnąć 
        wyżej. Jednakże wkrótce ona 
        powie, że jest zmęczona, będzie 
        mieć nieco potargane włosy i 
        zmiętą sukienkę, i poskarży się, 
        że jej buty nie są przeznaczone 
        do takiej wspinaczki. Usiądą 
        zatem na wielkich kamieniach, 
        wciąż nagrzanych słońcem, i 
        oglądając gwiazdy będą oddychać 
        łagodnym, mocnym powietrzem. W 
        drodze do taksówki ona będzie 
        drżała z zimna w swojej sukience 
        bez rękawów, a on otoczy ją 
        ramieniem, by ją ogrzać. Czy 
        pocałuje już w taksówce? Nie, na 
        to jest za stary. Kiedy taki 
        facet decyduje się uwieść 
        kobietę, to z pewnością w jakiś 
        wyszukany sposób. Czy 
        zaproponuje powrót do siebie, 
        czy może do niej? Sam nie 
        wiedział, czego bardziej chcieć. 
        Gdyby pojechali do Wolffa, Elene 
        zgłosiłaby się rano i mógłby 
        wtedy aresztować szpiega w jego 
        własnym domu. Przechwyciłby 
        radio, książkę kodów, a może 






        nawet gotowy plik depesz 
        zwrotnych. Z zawodowego punktu 
        widzenia tak byłoby lepiej, ale 
        znaczyłoby to również, że Elene 
        spędzi noc z Wolffem. Ta myśl 
        rozsierdziła Vandama o wiele 
        bardziej, niż powinna. Druga 
        możliwość: gdyby udali się do 
        niej, gdzie czekał Jakes z 
        dziesięccioma ludźmi i trzema 
        samochodami, Wolff zostałby 
        pojmany, zanim miałby okazję...
          Vandam wstał i zaczął krążyć 
        po pokoju. Bezmyślnie wziął do 
        ręki "Rebekę", książkę, którą 
        uważał za podstawę kodu Wolffa. 
        Przeczytał pierwszą linijkę: 
        "Śniło mi się tej nocy, że znów 
        jestem w Manderley.". Odłożył 
        książkę, znów ją otworzył i 
        czytał dalej. Chętnie zajął 
        myśli opowieścią o bezbronnej, 
        zastraszonej dziewczynie, bo to 
        pozwalało mu zapomnieć o 
        własnych zmartwieniach. Kiedy 
        zorientował się, że bohaterka 
        poślubi wspaniałego starszego 
        wdowca, że na ich małżeństwie 
        cieniem położy się ciągle obecny 
        duch pierwszej żony, zamknął 
        książkę. Jaka jest różnica wieku 
        między nim a Elene? Jak długo 
        Angela będzie do niego wracać? 
        Ona też była chłodna i bez 
        skazy; zaś Elene jest młoda, 
        impulsywna i trzeba ją wyciągnąć 
        z tego, w czym dotąd żyła. 
        Zapalił papierosa. Dlaczego czas 
        tak się wlecze? Dlaczego ten 
        telefon nie dzwoni? Jak mógł 
        dopuścić, żeby Wolff dwukrotnie 
        w ciągu dwóch dni prześliznął mu 
        się między palcami? Gdzie jest 
        Elene?
          Gdzie jest Elene?
          Już raz wpakował kobietę w 
        niebezpieczną sytuację. Zdarzyło 
        się to po tamtej wielkiej 
        klęsce, gdy Rashid Ali wymknął 
        się z Turcji tuż pod jego nosem. 
        Właśnie wtedy Vandam posłał 
        agentkę, by poderwała 
        niemieckiego szpiega, mężczyznę, 
        który się zamienił z Rashid Alim 
        na ubranie i tym samym umożliwił 






        mu ucieczkę. Vandam miał 
        nadzieję, że choć trochę 
        pomniejszy fiasko, jeśli dowie 
        się wszystkiego o Niemcu. Lecz 
        następnego dnia dziewczynę 
        znaleziono martwą w hotelowym 
        łóżku. Identyczność sytuacji 
        mroziła krew w żyłach.
          Nie było sensu siedzieć w 
        domu. I tak by nie zasnął, a nic 
        innego nie mógł tu robić. 
        Dołączy do Jakesa i innych, 
        wbrew poleceniom doktor 
        Abuthnot. Włożył płaszcz i 
        wojskową czapkę, wyszedł na dwór 
        i wyprowadził motocykl z garażu.
        
          Elene i Wolff stali na brzegu 
        urwiska wpatrzeni w odległe 
        śwatła Kairu i w te bliższe 
        migotliwe błyski chłopskich 
        ognisk w ciemnych wioskach. 
        Wyobraźnia Elene podsuwała jej 
        obraz chłopa - ciężko 
        harującego, przytłoczonego 
        nędzą, przesądnego - jak układa 
        na klepisku materac wypchany 
        słomą i szuka pocieszenia w 
        ramionach żony. Elene zostawiła 
        biedę za sobą, miała nadzieję, 
        że na zawsze, ale czasem zdawało 
        jej się, że razem z nędzą 
        porzuciła też coś innego, coś, 
        bez czego nie umiała żyć. W 
        Aleksandrii, kiedy była 
        dzieckiem, ludzie odciskali na 
        ścianach z czerwonego mułu 
        niebieskie ślady rąk, wizerunki 
        dłoni, które miały odstraszyć 
        Złe. Nie wierzyła w skuteczność 
        tych stempli, lecz pomijając 
        szczury i nocne wrzaski obu 
        bitych żon lichwiarza, pomijając 
        kleszcze nękające wszystkich, 
        pomijając wczesną śmierć wielu 
        nowo narodzonych dzieci, 
        wierzyła, że jednak istniało 
        coś, co odpędzało zło. Szukała 
        tego czegoś, gdy sprowadzała 
        mężczyzn do domu, gdy brała ich 
        do łóżka, gdy przyjmowała ich 
        upominki, pieszczoty, pieniądze, 
        i nigdy tego nie znalazła.
          Nie chciała już dłużej tak
        żyć. Zbyt wiele lat upłynęło 






        jej na szukaniu miłości w 
        niewłaściwych miejscach. 
        Zwłaszcza nie chciała tego robić 
        z Alexem Wolffem. Raz po raz 
        pytała samą siebie: Dlaczego by 
        tego nie zrobić jeszcze ten 
        jeden raz? Właśnie tak, trzeźwo, 
        chłodno rozumował Vandam. Ale za 
        każdym razem, kiedy wyobrażała 
        sobie, że kocha się z Wolffem, 
        przed oczami stawał jej obraz, 
        który śniła na jawie, który 
        prześladował ją przez ostatnich 
        kilka tygodni, obraz, w którym 
        uwodziła Vandama. Po prostu 
        wiedziała, jak by to z nim było: 
        patrzyłby na nią z niewinnym 
        zaciekawieniem, dotykałby jej z 
        rozszerzonymi zachwytem oczyma; 
        na myśl o tym nagle obezwładniło 
        ją pożądanie. Wiedziała też, 
        jaki byłby Wolff: 
        wszystkowiedzący, samolubny, 
        wprawny; jego nic nie mogło 
        zaskoczyć.
          Odwróciła się bez słowa i 
        ruszyła z powrotem do samochodu. 
        Nadeszła pora, kiedy powinien 
        się do niej dobierać. Zjedli, co 
        mieli do zjedzenia, opróżnili 
        butelkę szampana i termos z 
        kawą, do czysta oskubali 
        kurczaka i kiść winogron. Teraz 
        oczekiwał sprawiedliwie 
        zapracowanej nagrody. 
        Przyglądała mu się z tylnego 
        siedzenia taksówki. Jeszcze 
        chwilę postał nad urwiskiem i 
        zawrócił do niej, wołając 
        kierowcę. Poruszał się z pewnym 
        siebie wdziękiem, którym jak się 
        wydaje, tak często obdarzeni są 
        wysocy mężczyźni. Był 
        przystojny, o wiele 
        atrakcyjniejszy niż którykolwiek 
        z jej kochanków, ale bała się 
        go. Strach nie brał się z tego, 
        co o nim wiedziała - o jego 
        przeszłości, o tajemnicach i 
        nożu - ale płynął z jej 
        intuicyjnego zrozumienia natury 
        Wolffa. Jakimś sposobem 
        wiedziała, że jego czar nie jest 
        spontaniczny, lecz obliczony na 
        efekt i skoro Wolff jest dla 






        niej miły, to znaczy, że chce ją 
        wykorzystać.
          Czuła się już dostatecznie 
        wykorzystana.
          Wolff wsiadł do auta i 
        usadowił się przy niej.
          - No i jak? Podobał się 
        wieczór?
          Postarała się wykrzesać z 
        siebie nieco entuzjazmu.
          - Tak, cudowny. Dziękuję.
          Samochód ruszył. Teraz albo 
        zabierze ją do siebie, albo 
        odwiezie do domu i wprosi się na 
        kieliszek. Musi obmyślić sobie 
        jakąś odpowiedź - odmowną, ale 
        zachęcającą na przyszłość. 
        Uznała, że to wszystko jest 
        absurdalne: zachowuje się jak 
        przestraszona dziewica. 
        Pomyślała: Co ja wyrabiam? 
        Oszczędzam się dla księcia z 
        bajki?
          Za długo milczała. Miała być 
        przecież dowcipna i ujmująca. 
        Powinna z nim rozmawiać.
          - Słyszałeś wiadomości z 
        frontu? - zapytała i od razu się 
        zorientowała, że nie jest to 
        najlżejszy temat do rozmowy.
          - Niemcy wciąż wygrywają - 
        odparł. - To jasne.
          - Dlaczego "jasne"?
          Uśmiechnął się do niej 
        protekcjonalnie.
          - Świat dzieli się na panów i 
        na niewolników, Elene - 
        objaśniał ją tak, jakby 
        tłumaczył proste fakty jakiemuś 
        uczniakowi. - Anglicy za długo 
        już byli panami. Stracili lwi 
        pazur; teraz kolej na innych.
          - A Egipcjanie? Kim oni są? 
        Panami czy niewolnikami? - 
        Wiedziała, że nie powinna 
        zabierać głosu, że wkracza na 
        śliski teren, ale 
        samozadowolenie Wolffa 
        doprowadzało ją do szału.
          - Beduini należą do rasy panów 
        - odrzekł. - Ale przeciętny 
        Egipcjanin jest urodzonym 
        niewolnikiem.
          On mówi to wszystko poważnie, 
        pomyślała i wzdrygnęła się.






          Dojeżdżali do przedmieść 
        Kairu. Minęła już północ i 
        obrzeża miasta były ciche, choć 
        centrum pewnie wciąż tętniło 
        życiem.
          - Gdzie mieszkasz? - zapytał.
          Podała mu adres. Zatem do 
        niej.
          - Musimy to powtórzyć - 
        oznajmił.
          - Bardzo bym chciała.
          Kiedy dojechali do Sharia 
        Abbas, kazał kierowcy zatrzymać 
        wóz. Elene zastanawiała się, co 
        będzie dalej. Odwrócił się do 
        niej i rzekł:
          - Dziękuję za wspaniały 
        wieczór. Do zobaczenia niebawem. 
        - Wysiadł z samochodu.
          Wpatrywała się w niego 
        zdumiona. Nachylił się przy 
        oknie kierowcy, dał mu pieniądze 
        i podał adres; taksówkarz kiwnął 
        głową. Wolff stuknął pięścią w 
        dach i ruszyli. Elene odwróciła 
        się i zobaczyła, jak macha ręką. 
        Kiedy samochód pokonywał zakręt, 
        Wolff zaczął schodzić nad rzekę.
          No i co to niby ma znaczyć? - 
        myślała. Nie dobierał się do 
        niej, nie zaprosił jej do 
        siebie, żadnych kieliszków na 
        dobranoc, ba, nawet jej nie 
        pocałował. Kogo on gra? Trudnego 
        do zdobycia?
          Głowiła się nad tym, gdy 
        taksówkarz wiózł ją do domu. 
        Może Wolff chwytał się takich 
        sposobów, żeby zaintrygować 
        kobiety? A może jest po prostu 
        ekscentryczny? Niezależnie od 
        przyczyny, czuła do niego 
        ogromną wdzięczność. Oparła się 
        wygodnie i rozluźniła. Nie 
        musiała już wybierać między 
        opieraniem się, a pójściem z nim 
        do łóżka. Chwała Bogu.
          Taksówka podjechała pod jej 
        dom. Nagle, znikąd, pojawiły się 
        z łoskotem trzy samochody. Jeden 
        zatrzymał się tuż przed 
        taksówką, jeden z tyłu, a jeden 
        z boku. Z ciemności wyłonili 
        się mężczyźni. Otwarto z impetem 
        wszystkie cztery drzwi taksówki 






        i wymierzono do Elene z czterech 
        pistoletów. Zaczęła krzyczeć.
          Ktoś wsunął głowę do samochodu 
        i Elene rozpoznała Vandama.
          - Nie ma go? - spytał Vandam.
          Elene zrozumiała, co się 
        dzieje.
          - Sądziłam, że mnie 
        zastrzelicie - powiedziała.
          - Gdzie wysiadł?
          - Przy Sharia Abbas.
          - Jak dawno?
          - Przed pięcioma, dziesięcioma 
        minutami. Mogę wysiąść z 
        samochodu?
          Podał jej dłoń, wyszła na 
        chodnik.
          - Przykro mi, że cię 
        wystraszyliśmy.
          - To się nazywa zamknąć drzwi 
        klatki, gdy ptaszek już 
        wyfrunął.
          - Właśnie.
          Sprawiał wrażenie całkowicie 
        pokonanego.
          Poczuła dla niego przypływ 
        czułości. Dotknęła jego 
        ramienia.
          - Nawet nie wiesz, jak się 
        cieszę, że cię widzę - 
        powiedziała.
          Spojrzał na nią dziwnie, jak 
        gdyby nie był pewien, czy jej 
        wierzyć.
          - Może byś tak odesłał swoich 
        ludzi do domu i wszedł 
        porozmawiać - podsunęła.
          Zawahał się. - No, dobrze. - 
        Zwrócił się do jednego ze swych 
        ludzi, kapitana. - Jakes, 
        chciałbym, żebyś przesłuchał 
        taksówkarza. Zobacz, co się da z 
        niego wyciągnąć. Zwolnij ludzi. 
        Zobaczymy się w Kwaterze Głównej 
        za jakąś godzinę.
          Elene wprowadziła go do 
        środka. Co za rozkosz znaleźć 
        się we własnym mieszkaniu, 
        wyciągnąć się na sofie i zrzucić 
        buty. Czas próby minął, Wolff 
        zniknął, a Vandam był tutaj. 
        Zaproponowała: - Nalej sobie coś 
        do picia.
          - Nie, dziękuję.
          - Co się właściwie stało?






          Vandam siadł naprzeciw niej i 
        wyciągnął papierosa.
          - Sądziliśmy, że nieświadomy 
        niczego wpadnie w pułapkę, ale 
        był podejrzliwy, a przynajmniej 
        ostrożny i nam się wymknął. Co 
        się zdarzyło potem?
          Odchyliła głowę na oparcie 
        sofy, przymknęła oczy i w kilku 
        słowach opowiedziała mu o 
        pikniku. Darowała sobie własne 
        myśli o pójściu z Wolffem do 
        łóżka, nie wspomniała też 
        Vandamowi, że Wolff przez cały 
        wieczór prawie jej nie dotknął. 
        Mówiła lapidarnie - chciała  
        zapomnieć, nie pamiętać. Kiedy 
        opowiedziała mu całą historię, 
        poprosiła: 
          - Nalej mi jednego, nawet 
        jeśli ty sam nie masz ochoty.
          Podszedł do kredensu. Elene 
        widziała, że jest zły. Spojrzała 
        na bandaż na jego twarzy. 
        Zauważyła go w restauracji i po 
        raz drugi przed kilkoma minutami 
        już po przybyciu, ale teraz 
        miała czas na zastanowienie. 
        Spytała:
          - Co się stało z twoją twarzą?
          - Wczoraj wieczorem o mało co 
        nie schwytaliśmy Wolffa.
          - Och, nie.
          A zatem doznał dwukrotnie 
        porażki w ciągu dwudziestu 
        czterech godzin - nic dziwnego, 
        że sprawiał wrażenie pokonanego. 
        Pragnęła go pocieszyć, otoczyć 
        ramieniem, położyć jego głowę na 
        swoich kolanach i głaskać go po 
        włosach; tęsknota była jak ból. 
        Postanowiła - impulsywnie, tak 
        jak zwykle podejmowała decyzje - 
        że dzisiejszej nocy weźmie go do 
        łóżka.
          Podał jej alkohol. W końcu i 
        sobie nalał jednego. Kiedy 
        nachylił się, żeby podać jej 
        szklankę, wyciągnęła rękę, 
        koniuszkami palców dotknęła jego 
        podbródka i obróciła mu głowę, 
        by przyjrzeć się policzkowi. 
        Przez sekundę pozwolił jej 
        patrzeć, a potem cofnął głowę.
          Nigdy dotąd nie widziała, żeby 






        był tak napięty. Przeciął pokój 
        i usiadł naprzeciw niej, 
        wyprostowany na skraju krzesła. 
        Przepełniała go tłumiona emocja, 
        chyba wściekłość, ale kiedy 
        spojrzała mu w oczy, dostrzegła 
        nie gniew, lecz ból.
          - Jakie wrażenie sprawił na 
        tobie Wolff? - spytał.
          Nie była pewna o co mu chodzi.
          - Czarujący. Inteligentny. 
        Groźny.
          - Jego wygląd?
          - Wypielęgnowane dłonie, 
        jedwabna koszula, wąsy, z 
        którymi mu nie do twarzy. Co cię 
        interesuje?
          Potrząsnął z rozdrażnieniem 
        głową.
          - Nic. Wszystko.
          Zapalił kolejnego papierosa.
          Nie potrafiła do niego 
        dotrzeć, kiedy był w tym 
        nastroju. Chciała, żeby przy 
        niej usiadł, powiedział jej, że 
        jest piękna i odważna, że 
        dobrze się sprawiła; ale 
        wiedziała, że nie ma sensu o to 
        prosić. Niemniej zapytała:
          - Jak mi poszło?
          - Nie wiem - odrzekł. - Co ci 
        miało pójść?
          - Przecież wiesz, co zrobiłam.
          - Tak. Jestem ci bardzo 
        wdzięczny.
          Uśmiechnął się, chociaż 
        wiedziała, że ten uśmich jest 
        nieszczery. Co się z nim działo? 
        W jego gniewie było coś 
        znajomego, coś, co by 
        zrozumiała, gdyby tylko udało 
        jej się dojść do sedna rzeczy. 
        Nie chodziło tylko o to, że miał 
        poczucie, iż odniósł porażkę. 
        Chodziło o jego postawę wobec 
        niej, o sposób, w jaki do niej 
        mówił, o sposób, w jaki siedział 
        naprzeciw niej, a szczególnie o 
        to, jak na nią patrzył. Jego 
        wyraz twarzy świadczył... 
        świadczył niemal o wstręcie.
          - Powiedział, że jeszcze się z 
        tobą zobaczy? - spytał Vandam.
          - Tak.
          - Mam nadzieję. - Oparł brodę 






        na dłoniach. Jego twarz 
        zdradzała napięcie. Z papierosa 
        unosiły się smużki dymu. - 
        Chryste, mam nadzieję, że się z 
        tobą zobaczy.
          - Powiedział jeszcze: musimy 
        to powtórzyć, czy coś w tym 
        rodzaju - dodała Elene.
          - Rozumiem. Musimy to 
        powtórzyć, co?
          - Coś w tym rodzaju.
          - Jak sądzisz, co dokładniej 
        miał na myśli?
          Wzruszyła ramionami.
          - Kolejny piknik, kolejną 
        randkę, do licha, co cię 
        opętało. William?
          - Jestem tylko ciekaw - 
        odpowiedział. Miał na twarzy 
        krzywy uśmieszek, jakiego nigdy 
        u niego nie widziała. - 
        Chciałbym wiedzieć, co 
        robiliście we dwoje, poza 
        jedzeniem i piciem, na tylnym 
        siedzeniu tej ogromnej taksówki 
        i tam, na brzegu rzeki; 
        rozumiesz, tyle czasu razem, w 
        ciemności, kobieta i 
        mężczyzna...
          - Przestań. - Zamknęła oczy. 
        Dopiero teraz zrozumiała; teraz 
        już wiedziała. Nie otwierając 
        oczu rzuciła: - Idę do łóżka. 
        Wyjdziesz sam.
           W kilka sekund później 
        trzasnęły frontowe drzwi.
          Podeszła do okna i wyjrzała na 
        ulicę. Zobaczyła, jak Vandam 
        wychodzi z domu i wsiada na 
        motocykl. Uruchomił kopnięciem 
        silnik i odjechał z łoskotem 
        ulicą, pędząc na złamanie karku, 
        biorąc zakręt, jak gdyby 
        startował w wyścigach. Elene 
        odczuła potworne zmęczenie i 
        niejaki smutek, że ostatecznie 
        spędzi noc sama, ale nie była 
        nieszczęśliwa, gdyż rozumiała 
        jego gniew, znała jego przyczynę 
        i to jej dawało nadzieję. Kiedy 
        zniknął z pola widzenia, 
        uśmiechnęła się lekko i 
        powiedziała cicho: - Williamie 
        Vandam, zakładam, że jesteś 
        zazdrosny.






          16
        
          Do czasu, gdy major Smith 
        złożył swoją trzecią południową 
        wizytę na łodzi mieszkalnej, 
        Wolff i Sonia wypracowali 
        sprawną procedurę. Kiedy major 
        się zbliżał, Wolff chował się w 
        szafie. Sonia witała Smitha w 
        salonie z przygotowanym drinkiem 
        w ręku. Prosiła, by usiadł, 
        upewniając się, że odłoży 
        teczkę, zanim wejdą do sypialni. 
        Po chwili zaczynała go całować. 
        W tym czasie mogła z nim robić, 
        co tylko chciała, albowiem 
        paraliżowało go pożądanie. 
        Nakłaniała go do zdjęcia 
        szortów, a wkrótce potem 
        prowadziła do sypialni.
          Wolff dobrze wiedział, że nic 
        takiego nie przydarzyło się dotąd 
        majorowi: był niewolnikiem Soni, 
        dopóki pozwalała mu się ze sobą 
        kochać. Wolff odczuwał 
        wdzięczność - wszystko nie 
        byłoby takie proste z kimś, kto 
        miałby silniejszy charakter. 
          Kiedy tylko Wolff słyszał 
        skrzypienie łóżka, opuszczał 
        szafę. Wyjmował kluczyk z 
        kieszeni szortów i otwierał 
        teczkę. Obok leżał przygotowany 
        notatnik i ołówek.
          Druga wizyta Smitha przyniosła 
        rozczarowanie, Toteż Wolff 
        zaczął się zastanawiać, czy aby 
        Smith tylko przypadkiem nie miał 
        wówczas dostępu do planów bitew. 
        Jednakże tym razem znowu trafił 
        na żyłę złota.
          Generał Claude Auchinleck, 
        głównodowodzący na Środkowym 
        Wschodzie, przejął po generale 
        Neilu Ritchiem bezpośrednie 
        dowództwo Ósmej Armii. Już sam 
        ten fakt, jako oznaka paniki 
        aliantów, stanowiłby cenną 
        wiadomość dla Rommla. Mógł 
        również być pomocny Wolffowi, 
        świadczył bowiem o tym, że bitwy 
        planowano teraz w Kairze, a nie 
        na pustyni, zatem Smith miał 
        większą szansę uzyskania kopii 
        planów.






          Alianci wycofali się na nową 
        linię obrony w Mersa Matruh, a 
        najważniejszy dokument w teczce 
        Smitha zawierał nowe rozkazy.
          Nowa linia zaczynała się w 
        nadbrzeżnej wiosce Matruh, i 
        ciągnęła przez pustynię na 
        południe, aż do stoku Sidi 
        Hamza. Dziesiąty Korpus stał w 
        Matruh; dalej znajdowało się 
        gęsto zaminowane pole długości 
        dwudziestu czterech kilometrów; 
        potem mniej zaminowany pas 
        długości szesnastu kilometrów; 
        potem stok; następnie, na 
        południe od stoku, Trzynasty 
        Korpus.
          Słuchając jednym uchem hałasów 
        dochodzących z sypialni, Wolff 
        zastanawiał się nad pozycjami 
        wroga. obraz rysował się dosyć 
        jasno - linia aliantów była 
        silna na obu końcach, lecz słaba 
        w środku.
          najbardziej prawdopodobne 
        posunięcie Rommla, jak myśleli 
        alianci, miało polegać na 
        zaatakowaniu poniżej 
        południowego końca linii - 
        klasyczny manewr oskrzydlający 
        Rommla, tym bardziej 
        prawdopodobny, że zagarnął on 
        około pięciuset ton paliwa w 
        Tobruku. Taki atak zostałby 
        odparty przez Trzynasty Korpus, 
        składający się z silnej 
        Pierwszej Dywizji Pancernej i 
        Drugiej Dywizji Nowozelandzkiej, 
        przy czym ta druga - jak 
        stwierdzono szczęśliwie w 
        streszczeniu - właśnie przybyła 
        z Syrii.
          Uzbrojony jednnak w informację 
        Wolffa, Rommel mógł zamiast tego 
        uderzyć w słaby środek linii i 
        przeprowadzić swoje siły przez 
        ten wyłom, niczym strumień 
        rozsadzający tamę w jej 
        najsłabszym punkcie.
          Wolff uśmiechnął się do 
        siebie. Miał poczucie, że 
        odgrywa ważną rolę w walce o 
        niemiecką dominację w Afryce 
        Północnej - sprawiało mu to 
        olbrzymią satysfakcję.






          W sypialni wyskoczył korek.
          Smith zawsze zadziwiał Wolffa 
        tempem, w jakim się kochał. 
        Wyskakujący korek stanowił znak, 
        że już po wszystkim, Wolff miał 
        więc kilka minut, żeby wszystko 
        ogarnąć, zanim Smith się zjawi w 
        poszukiwaniu swoich szortów.
          Włożył papiery do teczki, 
        zamknął ją i schował klucz z 
        powrotem do kieszeni szortów.  Nie 
        wracał już potem do szafy - 
        wystarczył jeden raz. Wsunął 
        buty do kieszeni własnych spodni 
        i wyszedł na palcach, 
        bezszelestnie, w skarpetkach, po 
        schodkach, przez pokład i trap 
        na ścieżkę wzdłuż nabrzeża. 
        Potem włożył buty i poszedł na 
        lunch.
        
          Kemel grzecznie uścisnął dłoń 
        Vandama i powiedział:
          - Mam nadzieję, że pańska rana 
        goi się szybko, panie majorze.
          - Proszę usiąść - powiedział 
        Vandam. - Bandaż jest gorszy od 
        rany. Co ma pan nowego?
          Kemel usiadł i założył nogę na 
        nogę, poprawiając kant czarnych 
        bawełnianych spodni.
          - Uznałem, że sam przyniosę 
        raport z inwigilacji, chociaż 
        niestety nie ma w nim nic 
        interesującego.
          Vandam wziął i otworzył podaną 
        kopertę. Zawierała jedną kartkę 
        maszynopisu. Zaczął czytać.
          Sonia wróciła do domu - 
        prawdopodobnie z klubu 
        "Cha_$cha" - poprzedniego dnia o 
        jedenastej wieczorem. Była sama. 
        Pojawiła się około dziesiątej 
        następnego ranka. Widziano ją na 
        pokładzie w szlafroku. O 
        pierwszej przyszedł listonosz. 
        Sonia wyszła o czwartej i 
        wróciła o szóstej niosąc torbę z 
        nadrukiem jednego z 
        najdrożyszych sklepów 
        odzieżowych w Kairze. O tej 
        porze obserwatora zastąpił 
        człowiek, który objął nocną 
        zmianę.
          Wczoraj przez posłańca Vandam 






        otrzymał od Kemela podobny 
        raport obejmujący pierwszych 
        dwanaście godzin inwigilacji. 
        Tak więc przez dwa dni 
        zachowanie Soni było rutynowe i 
        całkiem niewinne; ani Wolff, ani 
        nikt inny nie odwiedzał jej na 
        łodzi.
          Vandam był gorzko 
        rozczarowany.
          Kemel powiedział:
          - Ludzie, z których korzystam, 
        są w pełni godni zaufania i mnie 
        osobiście zdają raporty.
          Vandam chrząknął, a potem 
        zmusił się do grzeczności.
          - Tak, jestem o tym przekonany 
        - odrzekł. - Dziękuję, że pan 
        przyszedł.
          Kemel wstał.
          - Nie ma za co - powiedział. - 
        Do widzenia.
          Wyszedł. Vandam siedział 
        zamyślony. Jeszcze raz 
        przeczytał raport Kemela, jak 
        gdyby kryło się tam coś między 
        wierszami. Jeśli Sonia była 
        związana z Wolffem - a Vandam 
        nadal poniekąd w to wierzył - 
        najwyraźniej ich związek nie był 
        bliski. Jeśli spotykała się z 
        kimś, te spotkania musiały się 
        odbywać poza łodzią.
          Vandam podszedł do drzwi i 
        krzyknął:
          - Jakes!
          - Tak jest!
          Vandam znowu usiadł, wszedł 
        Jakes. Vandam powiedział:
          - Chcę, żebyś od dzisiaj 
        spędzał wieczory w klubie 
        "Cha_$cha". Obserwuj Sonię i 
        patrz, z kim siedzi po występie. 
        Przekup również kelnera, żeby 
        cię informował, kto wchodzi do 
        jej garderoby.
          - Tak jest!
          Vandam odprawił go kiwnięciem 
        głowy i dodał z uśmiechem:
          - Masz pozwolenie na to, żeby 
        się zabawić.
          Uśmiech był błędem - zabolało. 
        Przynajmniej nie żywił się już 
        samą glukozą rozpuszczoną w 
        wodzie - Gaafar przyrządzał mu 






        tłuczone ziemniaki z sosem, 
        które jadł łyżeczką i połykał 
        bez gryzienia. Żył tym i dżinem. 
        Doktor Abuthnot powiedziała mu 
        również, że za dużo pije i pali, 
        i obiecał to ograniczyć - po 
        wojnie. Ale w głębi duszy 
        pomyślał: jak schwytam Wolffa.
          Jeśli Sonia nie doprowadzi go 
        do Wolffa, może liczyć tylko na 
        Elene. Vandam wstydził się swego 
        wybuchu w mieszkaniu Elene. Był 
        zły z powodu własnej porażki, a 
        myśl o tej dziewczynie u boku 
        Wolffa doprowadzała go do szału. 
        Jego zachowanie można było 
        jedynie określić jako napad 
        złego humoru. Elene była 
        przemiłą dziewczyną, która 
        narażała własną głowę, żeby mu 
        pomóc, toteż winien był jej 
        przynajmniej grzeczność.
          Wolff powiedział, że spotka 
        się ponownie z Elene. Vandam 
        miał nadzieję, że tamten wkrótce 
        się z nią skontaktuje. Nadal 
        czuł irracjonalny gniew na myśl 
        o nich obojgu razem; ale teraz, 
        kiedy łódź okazała się ślepą 
        uliczką, Elene była jego jedyną 
        nadzieją. Siedział przy biurku 
        czekając, aż zadzwoni telefon, i 
        obawiał się tego, czego pragnął 
        najbardziej.
        
          Późnym popołudniem Elene 
        wyszła na zakupy. Mieszkanie 
        przyprawiało ją o klaustrofobię 
        po tym, jak spędziła niemal cały 
        dzień chodząc w kółko, nie mogąc 
        się na niczym skoncentrować, na 
        przemian nieszczęśliwa i 
        radosna; włożyła więc wesołą 
        sukienkę w paski i wyszła na 
        słońce.
          Lubiła targ owocowo_warzywny. 
        Było to miejsce pełne życia, 
        szczególnie o tej porze, kiedy 
        handlarze starali się pozbyć 
        resztek towaru. Przystanęła, 
        żeby kupić pomidory. Obsługujący 
        ją mężczyzna wziął jednego z 
        niewielkim zgnieceniem i 
        odrzucił go dramatycznym gestem, 
        zanim napełnił papierową torbę 






        nie uszkodzonymi sztukami. Elene 
        roześmiała się, wiedziała 
        bowiem, że kiedy tylko odejdzie, 
        sprzedawca sięgnie z powrotem po 
        obtłuczonego pomidora i położy 
        go na widoku, żeby móc odegrać 
        tę samą pantomimę przed 
        następnym klientem. Targowała 
        się krótko o cenę, ale 
        sprzedawca wiedział, że nie 
        wkłada w to zbyt wiele serca, 
        skończyło się więc tym, że 
        zapłaciła prawie tyle, ile 
        pierwotnie zażądał.
          Kupiła również jajka, 
        postanawiając zrobić na kolację 
        omlet. Dobrze się czuła, niosąc 
        cały kosz jedzenia, więcej niż 
        mogła zjeść podczas jednego 
        posiłku - dawało jej to poczucie 
        bezpieczeństwa. Pamiętała dni, 
        kiedy nie było żadnej kolacji.
          Opuściła rynek i szła wzdłuż 
        wystaw sklepowych oglądając 
        stroje. Większość ubrań kupowała 
        pod wpływem impulsu, miała 
        ugruntowane wyobrażenia na temat 
        tego, co jej się podoba, kiedy 
        zatem planowała wypad, żeby 
        kupić coś określonego, nigdy jej 
        się nie udawało tego znaleźć. 
        Liczyła na to, że pewnego dnia 
        będzie mieć własną krawcową.
          Pomyślała: ciekawe, czy 
        Williama Vandama byłoby stać na 
        taki luksus dla żony.
          Była szczęśliwa myśląc o 
        Vandamie, dopóki nie przyszedł 
        jej na myśl Wolff.
          Wiedziała, że jeśli zechce, 
        może uciec, po prostu odmawiając 
        spotkania z Wolffem, odmawiając 
        umówienia się z nim na randkę, 
        odmawiając odpowiedzi na 
        wiadomość od niego. Nic jej nie 
        zmuszało do tego, żeby odgrywać 
        rolę przynęty w pułapce na 
        nożownika i mordercę. Wracała do 
        tej myśli, niepokojącej niczym 
        obluzowany ząb - wcale nie 
        muszę.
          Nagle straciła zainteresowanie 
        strojami i ruszyła w stronę 
        domu. Chętnie przyrządziłaby 
        omlet dla dwojga, ale omlet w 






        pojedynkę to też coś. Nie wolno 
        zapominać o bólu w brzuchu, 
        który się pojawiał, kiedy kładła 
        się spać bez kolacji, potem 
        budziła rano i nie czekało na 
        nią śniadanie. Dziesięcioletnia 
        Elene zastanawiała się w 
        skrytości ducha, ile trzeba 
        czasu, żeby człowiek się 
        zagłodził na śmierć. Była pewna, 
        że dzieciństwo Vandama nie było 
        obciążone takimi zmartwieniami.
          Kiedy skierowała się ku 
        wejściu do bloku, w którym 
        mieszkała, usłyszała głos:
          - Abigail!
          Znieruchomiała pod wpływem 
        szoku. Ten głos należał do 
        ducha. Nie odważyła się 
        spojrzeć. Głos zabrzmiał 
        ponownie.
          - Abigail.
          Z trudem zdołała się odwrócić. 
        Z mroku wyłoniła się postać - 
        stary Żyd, nędznie ubrany, ze 
        zmierzwioną brodą i żylastymi 
        stopami w gumowych sandałach...
          Elene powiedziała:
          - Tato.
          Stał przed nią jakby bojąc się 
        jej dotknąć, tylko patrzył. 
        Odezwał się:
          - Nadal tak samo piękna i w 
        dodatku niebiedna...
          Impulsywnie dała krok do 
        przodu, pocałowała go w 
        policzek, potem się znowu 
        cofnęła. Nie wiedziała, co 
        powiedzieć.
          - Umarł twój dziadek, a mój 
        ojciec - usłyszała.
          Wzięła go pod ramię, 
        poprowadziła po schodach. 
        Wszystko to było nierzeczywiste, 
        irracjonalne, jak we śnie.
          Już w mieszkaniu powiedziała: 
        - Musisz coś zjeść - i 
        zaprowadziła go do kuchni. 
        Postawiła patelnię na ogniu i 
        zaczęła rozbijać jajka. 
        Odwrócona plecami do ojca 
        spytała:
          - Jak mnie znalazłeś?
          - Zawsze wiedziałem, gdzie cię 
        szukać - odrzekł. - Twoja 






        przyjaciółka Esme pisze do 
        swojego ojca, a ja czasem się z 
        nim widuję.
          Esme była bardziej znajomą niż 
        przyjaciółką, ale Elene 
        spotykała ją przypadkowo raz na 
        dwa lub trzy miesiące. Nigdy nie 
        zająknęła się ani słowem o tym, 
        że pisuje do domu. Elene 
        wyjaśniła:
          - Nie chciałam, żebyś namawiał 
        mnie do powrotu.
          - A cóż miałbym ci powiedzieć? 
        "Wracaj do domu, twoim 
        obowiązkiem jest głodować razem 
        z całą rodziną." Nie. Ale 
        wiedziałem, gdzie mieszkasz.
          Wkroiła pomidory do omletu.
          - Powiedziałbyś, że lepiej 
        głodować niż żyć niemoralnie.
          - Tak, właśnie tak bym 
        powiedział. Czyżbym się mylił?
          Odwróciła się, by mu się 
        przyjrzeć. Jaskra, która przed 
        laty odebrała mu wzrok w lewym 
        oku, zaatakowała teraz prawe. 
        Obliczyła, że ma pięćdziesiąt 
        lat. Wyglądał na siedemdziesiąt.
          - Tak, myliłbyś się. Zawsze 
        lepiej żyć.
          - Być może.
          Musiał dojrzeć zdziwienie na 
        jej twarzy, bo wyjaśnił:
          - Nie jestem już tego tak pewien 
        jak dawniej. Starzeję się.
          Elene podzieliła omlet na pół 
        i nałożyła na dwa talerze. 
        Postawiła na stole chleb. Ojciec 
        umył ręce, a potem pobłogosławił 
        chleb. "Błogosławiony jesteś o 
        Panie, Boże nasz, Królu 
        Wszechświata..." Elene zdziwiło, 
        że modlitwa nie wprawiła jej we 
        wściekłość. W najczarniejszych 
        chwilach swojego samotnego życia 
        przeklinała i wściekała się na 
        ojca i jego religię za to, do 
        czego ją doprowadzili. Starała 
        się wyrobić w sobie postawę 
        obojętności, najwyżej łagodnej 
        pogardy; ale niezupełnie jej się 
        to udało. Teraz patrząc, jak 
        ojciec się modli, pomyślała: I 
        co robię, kiedy ten człowiek, 
        którego nienawidzę, pojawia się 






        na progu? Całuję go w policzek, 
        zapraszam do środka, częstuję 
        kolacją.
          Zaczęli jeść. Ojciec był 
        bardzo głodny, z wilczym 
        apetytem pochłaniał jedzenie. 
        Elene zastanawiała się, po co 
        przyszedł. Czy tylko po to, żeby 
        ją powiadomić o śmierci dziadka? 
        Nie. Być może chodziło również o 
        to, ale to nie było wszystko.
          Zapytała o siostry. Po śmierci 
        matki wszystkie cztery, każda na 
        swój sposób, zerwały z ojcem. 
        Dwie wyjechały do Ameryki, jedna 
        poślubiła syna największego 
        wroga ojca, a najmłodsza, Naomi, 
        wybrała najpewniejszą ucieczkę, 
        i zmarła. Elene przyszło do 
        głowy, że ojciec jest załamany.
          Zapytał  ją, co robi. 
        Zdecydowała się powiedzieć mu 
        prawdę.
          - Anglicy starają się złapać 
        pewnego człowieka, Niemca, 
        którego uważają za szpiega. Moim 
        zadaniem jest się z nim 
        zaprzyjaźnić... jestem przynętą 
        w pułapce. Ale... nie wiem, czy 
        będę im nadal pomagać.
          Przerwał jedzenie.
          - Boisz się?
          Kiwnęła głową.
          - Jest bardzo groźny. Zabił 
        nożem żołnierza. Wczorajszego 
        wieczoru... miałam się z nim 
        spotkać w restauracji, a Anglicy 
        mieli go tam aresztować, ale coś 
        poszło nie tak i spędziłam z nim 
        cały wieczór, tak się bałam, a 
        kiedy było już po wszystkim, 
        Anglik... - Zamilkła i wzięła 
        głęboki oddech. - W każdym razie 
        nie wiem, czy będę im nadal 
        pomagać.
          Ojciec znów zaczął jeść.
          - Kochasz tego Anglika?
          - Nie jest Żydem - powiedziała 
        wyzywająco.
          - Przestałem kogokolwiek 
        sądzić - odparł.
          Elene nie potrafiła się z tym 
        wszystkim pogodzić. Czy nie 
        zostało w nim nic z dawnego 
        człowieka?






          Skończyli posiłek, Elene 
        wstała, żeby podać mu szklankę 
        herbaty. Powiedział:
          - Nadchodzą Niemcy. Żydom 
        będzie bardzo źle. WyjeŻdżam.
          Zmarszczyła brwi.
          - Dokąd jedziesz?
          - Do Jerozolimy.
          - Jak się tam dostaniesz? 
        Pociągi są przepełnione, 
        wyznaczyli pewien limit dla 
        Żydów.
          - Pójdę pieszo.
          Patrzyła na niego, nie wierząc 
        w to, że mówi poważnie, nie 
        wierząc też, że mógłby stroić 
        sobie z tego żarty.
          - Pieszo?
          Uśmiechnął się.
          - Nie pierwszy to raz w 
        dziejach.
          Zrozumiała, że mówi poważnie, 
        i ogarnęła ją złość.
          - O ile pamiętam, Mojżesz nie 
        dotarł do celu.
          - Może ktoś mnie podwiezie.
          - To szaleństwo!
          - Czy zawsze nie byłem nieco 
        szalony?
          - Żebyś wiedział - 
        wykrzyknęła. Nagle jej gniew 
        ustąpił.
          - Tak, zawsze byłeś nieco 
        szalony. Powinnam wiedzieć, że 
        za nic w świecie cię nie 
        przekonam.
          - Będę się modlić do Boga, 
        żeby cię ochronił. Masz tu pewną 
        szansę... jesteś piękna i młoda, 
        może się nie domyślą, że jesteś 
        Żydówką. Ale ja, bezużyteczny 
        starzec mamroczący hebrajskie 
        modlitwy... wysłaliby mnie do 
        obozu, gdzie na pewno bym 
        zginął. Zawsze lepiej żyć. Sama 
        tak powiedziałaś.
          Próbowała go namówić, żeby 
        został u niej, przynajmniej na 
        tę noc, ale bezskutecznie. Dała 
        mu sweter, szalik i całą 
        gotówkę, jaką miała w domu; 
        przekonywała, że gdyby zaczekał 
        jeden dzień, mogłaby wyjąć 
        więcej pieniędzy z banku i kupić 
        mu solidny płaszcz. On jednak 






        się spieszył. Popłakała się, 
        wytarła oczy, i znów się 
        popłakała. Kiedy wyszedł, 
        patrzyła przez okno i widziała, 
        jak wędruje ulicą, stary 
        człowiek uchodzący z Egiptu na 
        pustkowie, idący w ślady dzieci 
        Izraela. Zostało w nim jeszcze 
        coś z dawnego człowieka - jego 
        ortodoksja wprawdzie 
        złagodniała, ale nadal miał 
        żelazną wolę. Zniknął w tłumie, 
        a ona odeszła od okna. Kiedy 
        pomyślała o jego odwadze, 
        zdecydowała, że nie może zerwać 
        z Vandamem.
        
          - To intrygująca dziewczyna - 
        oświadczył Wolff - nie mogę jej 
        do końca rozgryźć. - Siedział w 
        łóżku przyglądając się, jak Sonia 
        się ubiera. - Trochę nerwowa. 
        Kiedy jej powiedziałem, że 
        wybieramy się na piknik, miała 
        przestraszoną minę, stwierdziła, 
        że prawie mnie nie zna, jakby 
        potrzebowała przyzwoitki.
          - Przy tobie potrzebowała - 
        odrzekła Sonia.
          - A przecież potrafi być 
        konkretna i bezpośrednia.
          - Przyprowadź ją tylko tu do 
        mnie. Już ja ją rozgryzę.
          - Jedno mnie niepokoi - Wolff 
        zmarszczył brwi. Myślał głośno. 
        - Ktoś próbował wskoczyć za nami 
        do taksówki.
          - Żebrak.
          - Nie, to był Europejczyk.
          - Europejski żebrak. - Sonia 
        przestała czesać włosy, żeby 
        przyjrzeć się w lustrze 
        Wolffowi. - Wiesz, że w tym 
        mieście roi się od wariatów. 
        Posłuchaj, jeśli się wahasz, 
        wyobraź sobie, że wije się na 
        tym łóżku ze mną i z tobą po 
        bokach.
          Wolff się uśmichnął. Był to 
        kuszący, chociaż nie porywający 
        obraz - fantazja Soni, a nie 
        jego. Instynkt mu podpowiadał, 
        żeby nie podejmować teraz 
        żadnych kroków i z nikim się nie 
        umawiać. Ale Sonia będzie 






        nalegać - a przecież nadal jest 
        mu potrzebna.
          Sonia zagadnęła:
          - Kiedy mam się skontaktować z 
        Kemelem? Pewnie już wie, że tu 
        mieszkasz.
          Wolff westchnął. Kolejne 
        spotkanie; kolejny obowiązek; 
        kolejne ryzyko; ale też i 
        kolejna osoba, której ochrony 
        potrzebował.
          - Zadzwoń do niego wieczorem z 
        klubu. Nie palę się do tego 
        spotkania, ale musimy go jakoś 
        ugłaskać.
          - Dobrze. - Była gotowa, 
        taksówka już czekała. - Umów się 
        z Elene.
          Wyszła.
          Wolff zdał sobie sprawę, że 
        nie jest już tak zależna od 
        niego jak dawniej. Mury, które 
        budujesz dla własnej ochrony, 
        stają się twoim więzieniem. Czy 
        mógłby sobie pozwolić na 
        sprzeciw? Tak, ale tylko w razie 
        wyraźnego i bezpośredniego 
        zagrożenia. Tymczasem był 
        skazany na nieuchwytną 
        nerwowość, intuicyjną potrzebę 
        przyczajenia się. A Sonia, gdyby 
        naprawdę wpadła w złość, byłaby na 
        tyle szalona, żeby go zdradzić. 
        Musiał wybrać mniejsze 
        niebezpieczeństwo.
          Wstał z łóżka, znalazł papier 
        i pióro, usiadł, żeby napisać 
        liścik do Elene.



        
          17
        
          Wiadomość nadeszła w dzień po 
        tym, jak ojciec Elene wyruszył 
        do Jerozolimy. Przed drzwiami 
        pojawił się mały chłopiec z 
        kopertą. Elene dała mu napiwek i 
        przeczytała list. Był krótki. 
        "Droga Elene, proponuję 
        spotkanie w restauracji "Oaza" w 
        czwartek o ósmej. Z 
        niecierpliwością czekam na to 
        spotkanie. Ucałowania, Alex 
        Wolff." Jego pismo, w 
        przeciwieństwie do jego mowy, 
        cechowała sztywność, mająca w 
        sobie coś 
        niemieckiego, ale może była to tylko 
        jej wyobraźnia. Czwartek, czyli 
        pojutrze. Nie wiedziała, czy się 
        cieszyć, czy bać. Pierwszą myślą 
        było zatelefonować do Vandama; 
        potem zaczęła się wahać.
          Vandam bardzo ją zaciekawił. 
        Wiedziała o nim tak niewiele. Co 
        robił, kiedy nie tropił 
        szpiegów? Czy słuchał muzyki, 
        zbierał znaczki pocztowe, 
        polował na kaczki? Interesował 
        się poezją, architekturą albo 
        starymi dywanami? Jaki był jego 
        dom? Z kim mieszkał? Jakiego 
        koloru była jego piżama?
          Chciała załagodzić ich 
        kłótnię, chciała zobaczyć, gdzie 
        mieszka. Miała teraz pretekst, 
        żeby się z nim skontaktować, 
        zamiast więc telefonować, uda się 
        do jego domu.
          Postanowiła zmienić sukienkę, 
        później postanowiła wziąć 
        najpierw kąpiel, wreszcie 
        zdecydowała się umyć jeszcze 
        włosy. Siedząc w wannie 
        rozważała, którą sukienkę 
        włożyć. Przywołała w pamięci 
        spotkania z Vandamem, próbując 
        sobie przypomnieć, co wówczas 
        miała na sobie. Nigdy nie 
        widział bladoróżowej sukienki z 
        bufiastymi rękawami i długim 
        rzędem guzików z przodu - była 
        naprawdę śliczna.






          Skropiła się lekko perfumami, 
        potem włożyła jedwabną bieliznę, 
        prezent od Johnniego, w której 
        zawsze czuła się bardzo kobieco. 
        Krótkie włosy szybko wyschły, 
        usiadła więc przed lustrem, żeby 
        je uczesać. Ciemne, piękne loki 
        błyszczały po myciu. Wyglądam 
        zachwycająco, pomyślała, i 
        uśmiechnęła się do siebie 
        uwodzicielsko.
          Wyszła z domu, biorąc ze sobą 
        liścik od Wolffa. Vandam będzie 
        ciekaw jego pisma. Kiedy 
        chodziło o Wolffa, interesował 
        go każdy najdrobniejszy 
        szczegół, być może dlatego iż 
        nigdy nie spotkali się twarzą w 
        twarz, chyba że w ciemności lub 
        na odległość. Pismo było bardzo 
        staranne, łatwo czytelne, niemal 
        jak artystyczne liternictwo - 
        Vandam wysnuje z tego jakiś 
        wniosek.
          Udała się do Garden City. Była 
        siódma, ale Vandam pracował do 
        późna, miała więc jeszcze czas. 
        Słońce wciąż mocno grzało, idąc 
        rozkoszowała się ciepłem na 
        ramionach i nogach. Zagwizdała 
        za nią garstka żołnierzy, a 
        ponieważ miała pogodny nastrój, 
        posłała im uśmiech, więc szli za 
        nią kilka przecznic, zanim 
        skręcili do baru.
          Była wesoła i pełna animuszu. 
        Co za wspaniały pomysł, żeby 
        pójść do niego do domu - o ile 
        lepszy niż samotne siedzenie w 
        mieszkaniu. Zbyt długo była 
        samotna. Dla swoich mężczyzn 
        istniała tylko wówczas, gdy 
        znajdowali czas, by ją 
        odwiedzić; przejmowała ich 
        poglądy, toteż pod ich 
        nieobecność ogarniało ją 
        uczucie, że nie ma co robić, nie 
        ma żadnej roli, jaką mogłaby 
        odgrywać, że nie ma w kogo się 
        wcielić. Teraz skończyła z tym 
        wszystkim. Ta decyzja, to 
        wybranie się do niego bez 
        zaproszenia dawało jej poczucie, 
        że jest sobą, a nie osobą we 
        śnie kogoś innego. Przyprawiło 






        ją to niemal o zawrót głowy.
          Łatwo znalazła dom. Była to 
        niwielka willa we francuskim 
        stylu kolonialnym, z kolumnami i 
        wysokimi oknami, której biały 
        kamień odbijał z bolesną 
        wyrazistością wieczorne słońce. 
        Przeszła przez krótki podjazd, 
        nacisnęła dzwonek i czekała w 
        cieniu portyku.
          Do drzwi podszedł starszy, 
        łysy Egipcjanin.
          - Dobry wieczór pani - 
        przywitał ją niczym angielski 
        lokaj.
          - Chciałabym się zobaczyć z 
        majorem Vandamem. Nazywam się 
        Elene Fontana.
          - Pan major nie wrócił jeszcze 
        do domu, proszę pani.
          Służący zawahał się.
          - Czy mogłabym zaczekać? - 
        spytała Elene.
          - Oczywiście, proszę pani.
          Odsunął się, by ją przepuścić.
          Przekroczyła próg. Rozejrzała 
        się wokoło z nerwową 
        ciekawości.
          Znalazła się w chłodnym, 
        wyłożonym kafelkami holu z 
        wysokim sufitem. Zanim zdołała 
        to wszystko ogarnąć myślą, 
        służący powiedział: - Tędy, 
        proszę pani. - Wprowadził ją do 
        salonu. - Jestem Gaafar. Proszę 
        mnie wezwać, gdyby pani czegoś 
        potrzebowała.
          - Dziękuję, Gaafar.
          Służący wyszedł. Elene była 
        podniecona tym, że jest w domu 
        Vandama i że może się w 
        samotności rozejrzeć. W salonie 
        zobaczyła duży marmurowy kominek 
        i wiele bardzo angielskich 
        mebli, przyszło jej do głowy, że 
        to nie on sam go meblował. 
        Wszystko było czyste, porządne i 
        niezbyt zamieszkane. Co mówiło o 
        jego charakterze? Być może nic.
          Drzwi się otworzyły i wszedł 
        mały chłopiec. Był bardzo ładny, 
        miał kręcone ciemne włosy i gładką 
        skórę kogoś, kto nie przeszedł 
        jeszcze pokwitania. Wyglądał na 
        dziesięć lat. Dziwnie znajoma 






        twarz.
          - Cześć, jestem Billy Vandam.
          Elene patrzyła na niego z 
        przerażeniem. Syn - Vandam miał 
        syna! Wiedziała już, czemu wydał 
        jej się znajomy - przypominał 
        ojca. Dlaczego nie przyszło jej 
        nigdy do głowy, że Vandam może 
        być żonaty? Było 
        nieprawdopodone, by taki 
        mężczyzna jak on - czarujący, 
        miły, przystojny, inteligentny, 
        zbliżający się do czterdziestki 
        - nie wpadł w czyjeś sidła., 
        Jaką idiotką była sądząc, że 
        będzie pierwszą, która go 
        pożąda! Poczuła się tak głupio, 
        aż się zarumieniła.
          Podała Billy'emu rękę.
          - Dzień dobry - powiedziała. - 
        Nazywam się Elene Fontana.
          - Nigdy nie wiemy, o której 
        tatuś wróci do domu - rzekł 
        Billy. - Mam nadzieję, że nie 
        będzie pani musiała długo 
        czekać.
          Nie doszła jeszcze do siebie.
          - Nie martw się, nic nie 
        szkodzi...
          - Może ma pani ochotę czegoś 
        się napić? A może na coś innego?
          Był bardzo grzeczny, jak jego 
        ojciec, a w tym przestrzeganiu 
        etykiety było coś 
        rozbrajającego. Elene 
        powiedziała:
          - Nie, dziękuję.
          - Muszę już iść na kolację. 
        Przykro mi, że panią zostawiam.
          - Nic nie szkodzi...
          - Gdyby pani czegoś 
        potrzebowała, proszę wezwać 
        Gaafara.
          - Dziękuję.
          Chłopiec wyszedł, Elene 
        usiadła ciężko. Była 
        zdezorientowana, jak gdyby we 
        własnym domu odkryła drzwi do 
        pokoju, o którego istnieniu nie 
        wiedziała. Na marmurowym gzymsie 
        nad kominkiem zauważyła 
        fotografię, wstała żeby ją 
        obejrzeć. Było to zdjęcie pięknej 
        dwudziestokilkuletniej kobiety, 
        chłodnej kobiety o 






        arystokratycznym wyglądzie, z 
        lekko wyniosłym uśmiechem na 
        twarzy. Elene podziwiała jej 
        suknię, jedwabistą i zwiewną, 
        spływającą eleganckimi fałdami z 
        wysmukłej figury. Fryzura i 
        makijaż kobiety były bez skazy. 
        Oczy miała dziwnie znajome, 
        wyraziste, spostrzegawcze i 
        jasne - Elene zdała sobie 
        sprawę, że takie oczy ma Billy. 
        A więc to matka Billy'ego - żona 
        Vandama. Była, oczywiście, 
        dokładnie taką kobietą, jaką 
        powinien mieć za żonę, klasyczną 
        angielską pięknością, nie 
        pozbawioną aury wyniosłości.
          Elene poczuła się naprawdę jak 
        idiotka. Kobiety tej klasy 
        tłoczyły się, żeby poślubić 
        kogoś takiego jak Vandam. Miałby 
        odrzucić je wszystkie, po to, by 
        polecieć na egipską kurtyzanę! 
        Wyliczała rzeczy, które ich 
        różniły: on był szacowny, a ona 
        miała złą opinię; on był 
        Anglikiem, a ona Egipcjanką; on 
        był prawdopodobnie 
        chrześcijaninem, a ona Żydówką; 
        on pochodził z dobrego domu, a 
        ona ze slumsów Aleksandrii; on 
        zbliżał się do czterdziestki, a 
        ona miała dwadzieścia trzy 
        lata... Lista była długa.
          Z tyłu za ramką fotografii 
        zatknięto stronicę wydartą z 
        czasopisma. Papier był stary  i 
        pożółkły. na stronicy widniała 
        ta sama fotografia. Elene 
        stwierdziła, że pochodzi ona z 
        czasopisma "The Tatler". 
        Słyszała o nim - czytały go 
        namiętnie żony pułkowników w 
        Kairze, podawało bowiem 
        informacje o wszystkich 
        banalnych wydarzeniach z życia 
        socjety londyńskiej - przyjęcia, 
        bale, spotkania charytatywne, 
        wernisaże i poczynania rodziny 
        królewskiej. Zdjęcie pani Vandam 
        wypełniało większą część 
        stronicy, akapit zaś druku pod 
        zdjęciem informował, że Angela, 
        córka sir Petera i lady 
        Beresford zaręczyła się z 






        porucznikiem Williamem Vandamem, 
        synem państwa Vandam z Gately, w 
        hrabstwie Dorset. Elene złożyła 
        wycinek i wetknęła go na 
        miejsce.
          Portret rodzinny był 
        kompletny. Atrakcyjny oficer 
        brytyjski, chłodna, pewna siebie 
        żona Angielka, inteligentny, 
        czarujący syn, piękny dom, 
        pieniądze, klasa i szczęście. 
        Cała reszta była snem.
          Krążyła po pokoju 
        zastanawiając się, czy kryje 
        jeszcze jakieś szokujące 
        sekrety. Pokój został, 
        oczywiście, urządzony przez 
        panią Vandam z doskonałym, 
        pozbawionym życia smakiem. 
        Gustowny wzór na zasłonach 
        harmonizował ze stonowaną barwą 
        obić i elegancko prążkowanej 
        tapety. Elene zastanawiała się, 
        jak też może wyglądać ich 
        sypialnia. Zgadywała, że będzie 
        również chłodna i w dobrym 
        guście. Być może dominującym 
        kolorem będzie błękitnozielony, 
        odcień, który nazywano eau de 
        Nil, chociaż w niczym nie 
        przypominał błotnistych wód 
        Nilu. Czy stoi tam podwójne 
        łoże? Miała taką nadzieję. Nigdy 
        się nie dowie.
          Pod jedną ze ścian stało 
        pianino. zastanawiała się, kto 
        na nim grywa. Może pani Vandam 
        siadywała tu czasami, wieczorem, 
        wypełniając powietrze Chopinem, 
        podczas gdy Vandam siedział w 
        fotelu, o tam, przypatrując jej 
        się z czułością. A może Vandam 
        akompaniował sobie, gdy śpiewał 
        jej silnym tenorem romantyczne 
        ballady. Może Billy miał 
        nauczyciela i ćwiczył niepewne 
        gamy każdego popołudnia po 
        powrocie ze szkoły. Przejrzała 
        plik partytur w przegródce 
        taboretu przy pianinie. Nie 
        pomyliła się z Chopinem - w 
        zbiorze mieli wszystkie jego 
        walce.
          Wzięła książkę z pianina i 
        otworzyła. Przeczytała pierwszą 






        linijkę: "Śniło mi się tej nocy, 
        że znów jestem w Manderley." 
        Zaintrygowały ją początkowe 
        zdania; ciekawe, czy Vandam 
        czyta tę książkę. Może mogłaby 
        ją pożyczyć - byłoby miło mieć 
        coś, co należało do niego. Z 
        drugiej strony odnosiła 
        wrażenie, że nie jest namiętnym 
        czytelnikiem powieści. Nie 
        chciała pożyczać tej książki od 
        jego żony. 
          Wszedł Billy. Elene odłożyła 
        gwałtownie książkę, 
        doznając irracjonalnego poczucia 
        winy, jak gdyby szpiegowała. 
        Billy dostrzegł jej gest.
          - Ta nie jest dobra - 
        powiedział. - To o jakiejś 
        głupiej dziewczynie, która boi 
        się gospodyni swojego męża. Nie 
        ma żadnej akcji.
          Elene usiadła, Billy usiadł 
        naprzeciw niej. Najwidoczniej 
        miał ją zabawiać. Był 
        miniaturową kopią swojego ojca, 
        z wyjątkiem tych wyrazistych 
        szarych oczu.
          - A więc ją czytałeś?
          - "Rebekę"? Tak. Ale nie bardzo 
        mi się podobała. Mimo to zawsze 
        doczytuję do końca.
          - A co lubisz czytać?
          - Najbardziej lubię detektywy.
          - Detektywy?
          - Powieści detektywistyczne. 
        Przeczytałem całą Agathę 
        Christie i Dorothy Sayers. 
        Chociaż najbardziej lubię 
        amerykańskie: S. S. Van Dine'a i 
        Raymonda Chandlera.
          - Naprawdę? - Elene 
        uśmiechnęła się. - Ja też lubię 
        powieści kryminalne, bez przerwy 
        je czytam.
          - Och! A kto jest pani 
        ulubionym detektywem?
          Elene zastanowiła się.
          - Maigret.
          - Nigdy o nim nie słyszałem. 
        Jak się nazywa autor?
          - George Simenon. Pisze po 
        francusku, ale część książek 
        przetłumaczono na angielski. 
        Rozgrywają się najczęściej w 






        Paryżu. Są bardzo... 
        skomplikowane.
          - Pożyczy mi pani jedną? Tak 
        trudno zdobyć nowe książki, 
        przeczytałem już wszystkie w tym 
        domu i w bibliotece szkolnej. 
        Wymieniam się z kolegami, ale 
        wie pani, oni lubią historie o 
        dzieciach, które mają przygody 
        podczas wakacji.
          - Chętnie - powiedziała Elene. 
        - Wymieńmy się. Co mi pożyczysz? 
        Zdaje się, że nie czytałam 
        żadnych amerykańskich.
          - Pożyczę pani Chandlera. 
        Amerykańskie są bliższe życiu. 
        Mam dosyć tych historii o 
        angielskich dworkach i ludziach, 
        którzy prawdopodobnie nie 
        potrafiliby zabić nawet muchy.
          Dziwne, pomyślała Elene, że 
        chłopiec, dla którego angielski 
        dworek mógłby stanowić część 
        codziennego życia, uważa 
        opowieści o amerykańskich 
        detektywach za "bliższe życiu". 
        Zawahała się, a potem spytała:
          - Czy twoja mama czytuje 
        powieści kryminalne?
          Billy odpowiedział prędko:
          - Moja matka zginęła w zeszłym 
        roku na Krecie.
          - Och!
           Elene przykryła ręką usta; 
        poczuła, że krew odpływa jej z 
        twarzy. A więc Vandam nie miał 
        żony!
          W chwilę później zawstydziła 
        się, że to była jej pierwsza 
        myśl, a dopiero potem współczuła 
        dziecku.
          - Billy, tak bardzo mi 
        przykro.
          Rzeczywista śmierć wkroczyła 
        nagle w ich lekką rozmowę o 
        kryminałach; Elene poczuła się 
        zażenowana.
          - W porządku - odparł Billy. - 
        Wie pani, taka jest wojna.
          Teraz był znowu jak ojciec. 
        Przez chwilę, mówiąc o 
        książkach, był pełen chłopięcego 
        entuzjazmu, ale teraz włożył 
        maskę, i była to pomniejszona 
        wersja maski używanej przez ojca 






        - uprzejmość, etykieta, postawa 
        delikatnego gospodarza. Wie 
        pani, taka jest wojna - usłyszał 
        u kogoś te słowa i wykorzystał 
        do własnej obrony. Zastanawiała 
        się, czy jego przedkładanie 
        "bliższych życiu" morderstw nad 
        nieprawdopodobne zbrodnie w 
        dworkach datowało się od śmierci 
        matki. Teraz rozglądał się 
        szukając czegoś, może 
        natchnienia. Za chwilę 
        zaproponuje jej papierosy, 
        whisky, herbatę. Z trudem 
        przychodziło jej powiedzieć coś 
        pogrążonemu w żałobie dorosłemu 
        - w przypadku Billy'ego czuła 
        się bezradna. Postanowiła mówić 
        o czymś innym.
          Nawiązała niezręcznie:
          - Sądzę, że skoro twój tata 
        pracuje w Kwaterze Głównej, masz 
        więcej informacji o wojnie niż 
        pozostali.
          - Chyba tak, ale zwykle nie
        wszystko rozumiem. Kiedy tata 
        przychodzi do domu w złym 
        humorze, wiem, że przegraliśmy 
        kolejną bitwę. - Zaczął gryźć 
        paznokcie, potem włożył ręce do 
        kieszeni spodni. - Wolałbym być 
        starszy.
          - Chciałbyś walczyć?
          Popatrzył na nią ostro, jak 
        gdyby sądził, że się z niego 
        naśmiewa.
          - Nie jestem jak te dzieciaki, 
        co sądzą, że to wspaniała 
        zabawa, jak na kowbojskim 
        filmie.
          - Jestem o tym przekonana - 
        mruknęła.
          - Tylko boję się, że Niemcy 
        zwyciężą.
          Elene pomyślała: Och, Billy, 
        gdybyś był dziesięć lat starszy, 
        zakochałabym się również w 
        tobie.
          - Może nie będzie tak źle - 
        powiedziała. - To nie potwory.
          Spojrzał na nią z 
        powątpiewaniem - nie powinna być 
        wobec niego taka opiekuńcza.
          - Tylko postąpiliby wobec nas 
        tak samo, jak my postępujemy od 






        pięćdziesięciu lat wobec 
        Egipcjan.
          Była przekonana, że to kolejna 
        kwestia jego ojca.
          - Ale wówczas wszystko byłoby 
        na próżno - dodał Billy.
          Zaczął znowu obgryzać 
        paznokcie, tym razem jednak się 
        nie pohamował, Elene 
        zastanawiała się, co byłoby na 
        próżno - śmierć jego matki? Jego 
        osobista walka o odwagę? 
        Dwuletnia wojenna huśtawka na pustyni? 
        Cywilizacja europejska?
          - No cóż, na razie do tego nie 
        doszło - powiedziała bez 
        przekonania.
          Billy spojrzał na zegar na 
        kominku.
          - O dziewiątej muszę iść do 
        łóżka. - Nagle znów był 
        dzieckiem.
          - W takim razie lepiej już 
        idź.
          - Tak.
          Wstał.
          - Czy mogę przyjść za kilka 
        minut i powiedzieć ci dobranoc?
          - Jeśli ma pani ochotę. - 
        Wyszedł.
          Jakie życie prowadzili w tym 
        domu, zastanawiała się Elene. 
        Mężczyzna, chłopiec i stary 
        służący żyli tu razem, każdy z 
        własnymi troskami. Czy było tu 
        miejsce na śmiech, dobroć i 
        serdeczność? Czy mieli czas na 
        różne gry, śpiewanie piosenek i 
        pikniki? W porównaniu z jej 
        własnym, dzieciństwo Billy'ego 
        było o wiele szczęśliwsze, 
        niemniej obawiała się, że 
        chłopcu może być trudno dorastać 
        w takim otoczeniu, tylko wśród 
        starszych. Jego 
        dziecięco_dorosła mądrość była 
        czarująca, ale wyglądał na 
        dziecko, które ma zbyt mało 
        radości. Uczuła przypływ 
        współczucia - pozbawione matki 
        dziecko w obcym kraju okupowanym 
        przez wrogie armie.
          Opuściła salon i poszła na 
        górę. Na drugim piętrze 
        znajdowało się kilka sypialni, a 






        wąskie schody prowadziły na 
        trzecie piętro, gdzie 
        prawdopodbnie sypiał Gaafar. 
        Drzwi jednej z sypialni były 
        otwarte, weszła więc do środka.
          Nie wyglądało to na sypialnię 
        małego chłopca. Elene nie 
        wiedziała wiele o małych 
        chłopcach - sama miała cztery 
        siostry - ale spodziewała się 
        zastać modele samolotów, 
        układanki, kolejkę, sprzęt 
        sportowy, może też starego, 
        zapomnianego misia. Nie 
        zdziwiłoby jej ubranie na 
        podłodze, zestaw konstrukcyjny 
        na łóżku i para brudnych butów 
        do piłki nożnej na wypolerowanym 
        blacie biurka. Ale pokój mógł 
        niemal uchodzić za sypialnię 
        dorosłego. Ubranie leżało 
        porządnie na krześle, góra 
        komody była pusta, podręczniki 
        szkolne stały równo ustawione na 
        biurku, a jedyną widoczną zabawką 
        był tekturowy model czołgu. 
        Billy był w łóżku, w prążkowanej 
        piżamie zapiętej pod szyję, przy 
        nim na kocu leżała książka.
          - Podoba mi się twój pokój - 
        powiedziała nieszczerze Elene.
          Billy stwierdził: - Jest 
        fajny.
          - Co czytasz?
          - "Tajemnicę greckiej trumny".
          Usiadła na krawędzi łóżka.
          - Nie czytaj zbyt długo.
          - Muszę gasić światło o wpół 
        do dziesiątej.
          Nagle pochyliła się i 
        pocałowała go w policzek.
          W tym momencie otworzyły się 
        drzwi i wszedł Vandam.
        
          Wstrząsnęła nim swojskość tej 
        sceny - chłopiec w łóżku, z 
        książką, światło lampki nocnej, 
        kobieta pochylająca się, żeby 
        pocałować chłopca na dobranoc. 
        Vandam stał i patrzył, czując 
        się jak ktoś, kto wie, że śni, a 
        mimo to nie może się przebudzić.
          Elene wstała i przywitała się:
          - Cześć, William.
          - Cześć, Elene.






          - Dobranoc, Billy.
          - Dobranoc, pani Fontana.
          Minęła Vandama i wyszła z 
        pokoju. Vandam usiadł na skraju 
        łóżka w pozostawionym przez nią 
        wgłębieniu w pościeli.
          - Zabawiałeś naszego gościa?
          - Tak.
          - Zuch chłopak.
          - Lubię ją, bo czyta powieści 
        kryminalne. Będziemy wymieniać 
        książki.
          - To wspaniale. Odrobiłeś 
        lekcje?
          - Tak, słówka francuskie.
          - Chcesz, żebym cię przepytał?
          - Nie trzeba, Gaafar mnie 
        przepytał. Bardzo piękna, 
        prawda?
          - Tak. Pracuje nad czymś dla 
        mnie, ale sza, to tajemnica.
          - Milczę jak grób.
          Vandam uśmiechnął się.
          - W porządku.
          Billy ściszył głos.
          - To ona jest, no wiesz, tajną 
        agentką?
          Vandam położył palec na 
        ustach.
          - Ściany mają uszy.
          Chłopiec spojrzał 
        podejrzliwie.
          - Nabierasz mnie?
          Vandam w milczeniu pokręcił 
        głową.
          Billy powiedział:
          - O raju!
          Vandam wstał.
          - Gasisz światło o wpół do 
        dziesiątej.
          - Zgoda. Dobranoc. 
          - Dobranoc, Billy.
          Vandam wyszedł. Kiedy zamknął 
        drzwi, przemknęło mu przez 
        głowę, że pocałunek Elene na 
        dobranoc przyniósł Billy'emu 
        więcej dobrego niż męska 
        pogawędka z ojcem.
          Zastał Elene w salnie, 
        przyrządzała martini. Uznał, że 
        powinien czuć się nieco bardziej 
        urażony, bo tak się rozgościła w 
        jego domu, ale był zbyt 
        zmęczony, by stroić fochy. 
        Osunął się z wdzięcznością na 






        fotel i przyjął koktajl.
          - Ciężki dzień? - spytała 
        Elene.
          Cały wydział Vandama pracował 
        nad nową procedurą 
        zabezpieczenia radiowego, którą 
        wprowadzano po zdobyciu 
        niemieckiej stacji nasłuchu na 
        Wzgórzu Jezusa, ale Vandam nie 
        chciał tego mówić Elene. Miał 
        również poczucie, że Elene 
        odgrywa rolę pani domu, do czego 
        nie miała żadnego prawa.
          - Dlaczego tu przyszłaś? - 
        spytał.
          - Mam randkę z Wolffem.
          - To wspaniale! - Vandam 
        momentalnie zapomniał o mniej 
        istotnych sprawach. - Kiedy?
          - W czwartek. - Podała mu 
        kartkę.
          Było to utrzymane w stanowczym 
        tonie wezwanie napisane 
        wyraźnym, stylowym pismem. - W 
        jaki sposób to dostałaś?
          - Jakiś chłopak przyniósł do 
        mojego mieszkania.
          - Wypytałaś go? Gdzie i od 
        kogo dostał tę kartkę i tak 
        dalej?
          Zwiesiła głowę. - Nie wpadło 
        mi to do głowy.
          - Nieważne. - I tak Wolff na 
        pewno przedsięwziął środki 
        ostrożności; chłopak nie mógł 
        wiedzieć niczego istotnego.
          - Co zrobimy? - zapytała 
        Elene.
          - To samo co ostatnim razem. 
        Tylko lepiej. - Vandam starał 
        się sprawiać wrażenie bardziej 
        pewnego siebie, niż był w 
        rzeczywistości. To powinno być 
        proste. Mężczyzna umawia się z 
        dziewczyną na randkę, a więc 
        trzeba obstawić miejsce 
        spotkania i aresztować go, kiedy 
        tylko się pojawi. Ale Wolff był 
        nieobliczalny. Nie uda mu się 
        uciec za pomocą tricku z 
        taksówką: Vandam z dwudziestoma 
        lub trzydziestoma ludźmi otoczy 
        restaurację. Będzie kilka 
        samochodów, zapory drogowe w 
        pogotowiu i tak dalej. Wolff 






        może jednak spróbować innej 
        sztuczki. Vandam nie miał 
        pojęcia jakiej - i na tym 
        polegał problem.
          - Nie chcę z nim spędzić 
        jeszcze jednego wieczoru - 
        powiedziała Elene, jakby 
        czytając w jego myślach.
          - Dlaczego? 
          - Boję się go.
          Vandama ogarnęło poczucie winy 
        - pamiętaj o Istambule - stłumił 
        odruch współczucia. - Ostatnim 
        razem nie zrobił ci nic złego.
          - Nie próbował mnie uwieść, 
        nie musiałam więc powiedzieć 
        mu: nie. Ale teraz spróbuje i 
        mojego "nie" na pewno nie 
        przyjmie do wiadomości.
          - Wyciągnęliśmy wnioski z 
        poprzedniej wpadki - powiedział 
        Vandam z fałszywą pewnością 
        siebie. - Tym razem nie 
        popełnimy pomyłki. - W głębi 
        duszy się dziwił, że Elene była 
        tak zdecydowana nie pójść do 
        łóżka z Wolffem. Sądził, że 
        takie sprawy niewiele dla niej 
        znaczą. Najwidoczniej pomylił 
        się w jej ocenie. Fakt, że 
        zobaczył ją w nowym świetle, 
        wprawił go w bardziej pogodny 
        nastrój. Zdecydował, że musi być 
        z nią szczery. - Jeszcze raz 
        powinienem przemyśleć całą akcję 
        - powiedział. - Zrobię wszystko, 
        co w mojej mocy, żeby tym razem 
        nie było pomyłek.
          Do pokoju wszedł Gaafar i 
        oznajmił: - Podano do stołu, 
        panie majorze - Vandam 
        uśmiechnął się: Gaafar odgrywał 
        angielskiego kamerdynera, by 
        uczcić obecność kobiety.
          - Jadłaś już coś? - zwrócił 
        się Vandam do Elene.
          - Nie.
          - Co dziś mamy, Gaafar?
          - Dla pana, panie majorze, 
        bulion, jajecznica i jogurt. 
        Jednak dla panny Fontana 
        pozwoliłem sobie przygotować 
        kotlet z polędwicy.
          - Zawsze tak jadasz? - zapytała 
        Vandama Elene.






          - Nie, to przez ten policzek. 
        Nie mogę żuć. - Podniósł się z 
        miejsca.
          Kiedy weszli do jadalni, Elene 
        spytała: - Wciąż cię boli?
          - Tylko kiedy się śmieję. 
        Naprawdę. Nie mogę naciągać 
        mięśni po tej stronie twarzy. 
        Nauczyłem się uśmiechać jedną 
        stroną.
          Usiedli. Gaafar podał zupę.
          - Bardzo lubię twojego syna - 
        powiedziała Elene.
          - Ja też.
          - Jest dojrzały ponad swój 
        wiek.
          - Czy to źle?
          Wzruszyła ramionami. - Któż to 
        może wiedzieć?
          - Ma za sobą takie przejścia, 
        jakie powinny być zarezerwowane 
        tylko dla dorosłych.
          - Tak. - Elene zawahała się. 
        - Kiedy umarła twoja żona?
          - W czterdziestym pierwszym, 
        dwudziestego ósmego maja 
        wieczorem.
          - Billy powiedział mi, że to 
        się stało na Krecie.
          - Tak. Pracowała w Siłach 
        Powietrznych jako szyfrantka. W 
        tym czasie, kiedy Niemcy 
        dokonali inwazji na Kretę, była 
        tam czasowo odkomenderowana. 
        Właśnie dwudziestego ósmego maja 
        Brytyjczycy doszli do wniosku, 
        że bitwa jest przegrana, i 
        zdecydowali się na ewakuację. 
        Angelę trafił zabłąkany pocisk. 
        Zginęła na miejscu. Oczywiście w 
        pierwszym rzędzie próbowano 
        wydostać stamtąd żywych, a nie 
        ciała, tak że... Widzisz, nie ma 
        grobu. Nie ma nagrobka. Nic nie 
        zostało.
          - Wciąż ją kochasz? - zapytała 
        cicho Elene.
          - Myślę, że zawsze będę ją 
        kochał. Sądzę, że tak jest z 
        tymi, których kochamy naprawdę. 
        Odchodzą czy umierają... to nie 
        ma znaczenia. Zawsze będę kochać 
        Angelę, nawet jeżeli się kiedyś 
        ożenię.
          - Byliście bardzo szczęśliwi?






          - My... - Zawahał się, nie 
        chcąc odpowiedzieć. Po chwili 
        się zorientował, że w jego 
        wahaniu była odpowiedź. - Nasze 
        małżeństwo nie było idyllą. To 
        ja byłem zaangażowany... Angela 
        mnie lubiła.
          - Ożenisz się jeszcze?
          - Anglicy w Kairze bez przerwy 
        podsuwają mi kolejne wersje 
        Angeli. - Wzruszył ramionami. 
        Nie znał odpowiedzi na to 
        pytanie. Elene chyba zrozumiała, 
        bo umilkła i zaczęła jeść deser.
          Po obiedzie Gaafr podał im 
        kawę w salonie. Nadeszła pora, 
        kiedy Vandam zazwyczaj na serio 
        zabierał się do butelki. 
        Jednakże tego wieczoru nie miał 
        ochoty na alkohol. Wysłał 
        Gaafara do łóżka. Pili kawę, a 
        Vandam palił papierosa.
          Nabrał chęci na posłuchanie 
        muzyki. Niegdyś uwielbiał jej 
        słuchać, ostatnio jednak 
        zniknęła z jego życia. Teraz, w 
        łagodnym nocnym powietrzu 
        wpływającym przez otwarte okna i 
        w dymie snującym się z papierosa, 
        chciał usłyszeć czyste, cudowne 
        dźwięki, słodkie harmonie i 
        subtelne rytmy. Podszedł do 
        fortepianu i przejrzał partytury. 
        Elene obserwowała go w 
        milczeniu. Zaczął grać "Dla 
        Elizy". Popłynęło kilka 
        pierwszych taktów z właściwą 
        Beethovenowi zabójczą 
        prostotą... moment wahania i 
        płynny pasaż. Umiejętność gry 
        powróciła momentalnie, tak jakby 
        nawet na moment nie przestał 
        ćwiczyć. Zawsze uważał za cud, 
        że jego dłonie same wiedziały, 
        co robić.
          Muzyka ucichła. Wrócił do 
        Elene, usiadł obok i pocałował 
        ją w policzek. Miała twarz mokrą 
        od łez.
          - Williamie, nawet nie wiesz, 
        jak cię kocham - powiedziała. 
          Szepczą.
          - Podobają mi się twoje uszy - 
        mówi ona.
          - Nikt ich jeszcze nie lizał - 






        odpowiada on.
          Ona chichocze. - Lubisz to?
          - Tak, tak. - Wzdycha. - Czy 
        mogę...?
          - Rozepnij guziki... tak... 
        dobrze... aach....
          - Zgaszę światło.
          - Nie, chcę cię widzieć...
          - Księżyc świci. - 
        Pstryknięcie. - Widzisz? Światło 
        księżyca wystarczy.
          - Wracaj tu szybko...
          - Już jestem.
          - Pocałuj mnie jeszcze, 
        Williamie.
          Przez chwilę milczą.
          - Czy mogę to zdjąć? - pyta 
        on.
          - Pomogę ci... o, już.
          - Och! Są takie piękne.
          - Tak się cieszę, że ci się 
        podobają... zrób to 
        nieco mocniej... possij trochę... 
        aaach, Boże...
          W chwilę potem ona mówi:
          - Pozwól mi dotknąć twojej 
        piersi. Przeklęte guziki... 
        porwałam ci koszulę...
          - Do diabła z nią.
          - Ach, wiedziałam, że tak 
        będzie... Spójrz.
          - Na co?
          - Nasze ciała, w świetle 
        księżyca... jesteś taki blady, a 
        ja prawie czarna...
          - Tak.
          - Dotykaj mnie. Głaszcz. 
        Ściskaj, gnieć i odkrywaj, chcę 
        wszędzie czuć twoje ręce...
          - Tak...
          - ...wszędzie, twoje dłonie, 
        tam, tak, właśnie tam, och, 
        wiesz, wiesz dokładnie gdzie, 
        och!
          - Jesteś taka miękka w środku.
          - To chyba sen.
          - Nie, to jawa.
          - Chcę śnić bez końca.
          - Jesteś taka miękka...
          - A ty taki twardy... Czy mogę 
        go pocałować?
          - Tak, proszę... Ach... Jezu, 
        jak cudownie... Jezu...
          - Williamie?
          - Tak?






          - Teraz?
          - Och, tak.
          - ...zdejmij je.
          - Pończochy.
          - Tak. Pośpiesz się.
          - Tak.
          - Od tak dawna tego 
        chciałam...
          Gwałtownie wciąga powietrze, 
        jakby szlochała, a potem przez 
        wiele minut słychać tylko ich 
        oddechy, aż w końcu on zaczyna 
        głośno krzyczeć. Ona tłumi jego 
        krzyki pocałunkami. Wtedy też 
        to czuje, odwraca twarz, otwiera 
        usta i krzyczy z głową wciśniętą 
        w poduszkę. Vandam, nie 
        przyzwyczajony do takich 
        sytuacji, myśli, że coś się 
        stało, i zaczyna ją uspokajać:
          - Już dobrze, dobrze, 
        dobrze...
           ...aż wreszcie ona opada 
        bezwładnie i leży przez chwilę z 
        zamkniętymi oczyma czekając, aż 
        uspokoi jej się oddech. Potem 
        patrzy na niego i mówi:
          - A więc to tak miało 
        wyglądać!
          On się śmieje. Elene patrzy na 
        niego pytająco, więc wyjaśnia:
          - Dokładnie tak to sobie 
        wyobrażałem.
          Śmieją się oboje.
          - Robiłem wiele rzeczy 
        potem... wiesz, potem, jak... 
        ale nie sądzę, żebym się śmiał.
          - Tak się cieszę. Och, 
        Williamie, tak się cieszę.
        
          18
        
          Rommel czuł zapach morza. 
        Upał, kurz i muchy były w Tobruku 
        równie dokuczliwe jak na 
        pustyni, ale dało się tu 
        wytrzymać dzięki słabej bryzie, 
        od czasu do czasu przynoszącej 
        podmuch słonej wilgoci.
          Do wozu sztabowego wszedł von 
        Mellenthin z raportem wywiadu. - 
        Dobry wieczór, panie 
        feldmarszałku.
          Rommel uśmiechnął się. Awans 
        otrzymał po zdobyciu Tobruku i 






        jeszcze się nie przyzwyczaił do 
        nowego tytułu. - Coś nowego?
          - Wiadomość od szpiega w 
        Kairze. Donosi, że centrum Linii 
        Mersa Matruh jest słabe.
          Rommel zaczął przeglądać 
        raport. Uśmiechnął się 
        przeczytawszy, że alianci 
        przewidują jego próbę przedarcia 
        się poniżej południowego 
        skrzydła obrony: wygląda na to, 
        że zaczynają pojmować jego 
        sposób myślenia. - A więc w tym 
        punkcie pole minowe jest 
        słabsze... ale tu linii bronią 
        dwie kolumny. Co to takiego 
        kolumna?
          - To ich nowy termin. Zgodnie 
        z zeznaniami jednego z jeńców 
        wojennych, kolumna to grupa w 
        sile brygady, która dwukrotnie 
        została rozbita przez wojska 
        pancerne.
          - Czyli że to słaba siła 
        bojowa.
          - Tak.
          Rommel postukał palcem 
        wskazującym w raport. - Jeżeli 
        to prawda, to możemy rozerwać 
        Linię Mersa Matruh, jak tylko 
        tam dotrzemy.
          - Oczywiście w ciągu 
        najbliższych dwóch dni postaram 
        się sprawdzić raport szpiega - 
        powiedział von Mellenthin. - Ale 
        ostatnim razem miał rację.
          Drzwi wozu otworzyły się na 
        oścież i do środka wszedł 
        Kesselring.
          Rommel był zaskoczony. - Pan 
        feldmarszałek? - wykrzyknął. - 
        Myślałem, że jest pan na 
        Sycylii.
          - Byłem - odparł Kesselring i 
        kilkoma tupnięciami strząsnął 
        kurz ze swoich ręcznie szytych 
        wojskowych butów. - 
        Przyleciałem, żeby się z panem 
        zobaczyć. Do diabła, Rommel, tak 
        dłużej być nie może. Ma pan 
        wystarczająco jasne rozkazy: 
        zająć Tobruk i ani kroku dalej.
          Rommel odchylił się do tyłu na 
        składanym płóciennym krześle. 
        Miał nadzieję, że Kesselringa 






        nie będzie przy tej rozmowie. - 
        Okoliczności się zmieniły - 
        zauważył.
          - Ale pańskie rozkazy zostały 
        potwierdzone przez Naczelne 
        Dowództwo Włoskie - powiedział 
        Kesselring. - A pan co zrobił? 
        Podziękował za "rady" i zaprosił 
        Bastica na obiad w Kairze!
          Nic tak nie doprowadzało Rommla 
        do szału jak rozkazy od Włochów. 
        - Podczas tej wojny Włosi 
        niczego nie dokonali - odparł 
        gniewnie.
          - To nie ma nic do rzeczy. 
        Pańskie wsparcie powietrzne i 
        morskie jest nam potrzebne do 
        ataku na Maltę. Kiedy ją 
        zdobędziemy, będzie pan miał 
        bezpieczne linie zaopatrzeniowe 
        i ruszy pan na Egipt.
          - Niczego się nie 
        nauczyliście! - powiedział 
        Rommel. Z trudem udało mu się 
        nie podnosić głosu. - Kiedy my 
        będziemy się okopywać, 
        przeciwnik zrobi to samo. Gdybym 
        bawił się w tę starą grę: atak, 
        umocnienie i znów atak, to nigdy 
        nie dotarłbym tak daleko. Kiedy 
        oni atakują, ja odskakuję; kiedy 
        oni bronią pozycji, omijam ją; a 
        kiedy się cofają, gonię ich. 
        Teraz uciekają i nadeszła 
        chwila, żeby zdobyć Egipt.
          Kesselring nie wyglądał na 
        poruszonego. - Mam kopię 
        pańskiej depeszy do 
        Mussoliniego. - Wyjął z kieszeni 
        kartkę i zaczął czytać: - Stan i 
        morale oddziałów, aktualne 
        zaopatrzenie wojsk dzięki 
        zdobyciu magazynów frontowych 
        wroga oraz słabość przeciwnika 
        pozwalają nam na pościg w głąb 
        terytorium Egiptu. - Złożył 
        depeszę i zwrócił się do von 
        Mellenthina: - Ile mamy 
        niemieckich czołgów i ludzi?
          Rommel z trudem opanował 
        pokusę, by zabronić von 
        Mellenthinowi odpowiedzi: 
        wiedział, że był to jego słaby 
        punkt.
          - Sześćdziesiąt czołgów i dwa 






        tysiące pięciuset ludzi, panie 
        feldmarszałku.
          - Jakie są siły Włochów?
          - Sześć tysięcy i czternaście 
        czołgów.
          Kesselring odwrócił się do 
        Rommla. - I pan chce zdobyć 
        Egipt mając łącznie 
        siedemdziesiąt cztery czołgi? 
        Von Mellenthin, jakie są nasze 
        szacunki odnośnie 
        nieprzyjaciela?
          - Siły aliantów są około 
        trzykrotnie liczniejsze od 
        naszych, ale... 
          - Oto chodzi...
          - ...ale jesteśmy świetnie 
        zaopatrzeni w żywność, osprzęt, 
        ciężarówki, pojazdy opancerzone 
        i paliwo, no i morale wojsk jest 
        doskonałe.
          - Von Mellenthin - powiedział 
        Rommel - proszę iść do wozu 
        radiowego i zobaczyć, co 
        odebrali.
          Von Mellenthin zmarszczył 
        brwi, ale że Rommel nie udzielił 
        wyjaśnień, wyszedł z wozu.
          - Alianci przegrupowują się w 
        Mersa Matruh - powiedział 
        Rommel. - Spodziwają się, że 
        obejdziemy południowe skrzydło 
        ich linii obronnych. Zamiast 
        tego uderzymy w środku, tam 
        gdzie są najsłabsi...
          - Skąd pan to wszystko wie? - 
        przerwał Kesselring.
          - Doniesienia wywiadu.
          - Na czym oparte?
          - Głównie na raportach 
        szpiega...
          - Na Boga! - Kesselring po raz 
        pierwszy podniósł głos. - 
        Brakuje panu czołgów, za to ma 
        pan swojego szpiega!
          - Ostatnim razem jego 
        informacje się potwierdziły.
          Do wozu wrócił von Mellenthin.
          - To wszystko nie ma znaczenia 
        - ciągnął Kesselring. - Jestem 
        tu, żeby potwierdzić rozkazy 
        F~uhrera: nie wolno panu iść 
        dalej.
          Rommel uśmiechnął się. - 
        Wysłałem osobistego kuriera do 






        F~uhrera.
          - Pan...?
          - Jestem teraz 
        feldmarszałkiem; mam bezpośredni 
        dostęp do Hitlera.
          - Oczywiście.
          - Myślę, że von Mellenthin 
        otrzymał odpowiedź  F~uhrera.
          - Tak - potwierdził von 
        Mellenthin i odczytał depeszę: - 
        Bogini Wojny uśmiecha się tylko 
        raz w życiu. Idź na Kair. Adolf 
        Hitler.
          Zapadła cisza.
          Kesselring wyszedł z wozu.
        
          19
        
          Po wejściu do swojego biura 
        Vandam dowiedział się, że 
        poprzedniego wieczoru Rommel 
        zbliżył się do Aleksandrii na 
        odległość dziewięćdziesięciu 
        kilometrów.
          Wyglądało na to, że nic nie 
        jest w stanie go zatrzymać. 
        Linia Mersa Matruh pękła w 
        połowie niczym zapałka. Na 
        południu Trzynasty Korpus 
        wycofywał się w popłochu, a na 
        północy skapitulowała twierdza 
        Mersa Matruh. Alianci po raz 
        kolejny ponieśli porażkę - ale 
        teraz  już po raz ostatni. Nowa 
        linia obrony zamykała 
        czterdziestopięciokilometrową 
        lukę między morzem a nieprzebytą 
        Depresją Katarską. Jeżeli i ta 
        linia padnie, to już koniec. 
        Egipt należeć będzie do Rommla.
          Te wiadomości nie potrafiły 
        jednak zepsuć radosnego nastroju 
        Vandama. Upłynęły ponad 
        dwadzieścia cztery godziny od 
        chwili, kiedy przebudził się o 
        świcie na sofie w swoim salonie, 
        trzymając w ramionach Elene. Od 
        tej pory przepełniała go jakaś 
        młodzieńcza wesołość. Wciąż 
        rozpamiętywał drobne szczegóły: 
        małe brązowe sutki, smak skóry, 
        ostre paznokcie wbijające się w 
        jego uda. Miał świadomość, że w 
        biurze zachowuje się inaczej niż 
        zwykle. Zwrócił list 






        maszynistce, mówiąc: - Tu jest 
        siedem błędów, lepiej to 
        przepisz - i uśmiechnął się do 
        niej promiennie. O mało nie 
        spadła z krzesła. Pomyślał o 
        Elene i postawił sobie pytanie: 
        - Dlaczego by nie? Do diabła, 
        dlaczego by nie? - i nie mógł na 
        nie znaleźć odpowiedzi.
          Z rana odwiedził go oficer ze 
        Specjalnej Jednostki Łączności. 
        Każdy kto trzymał rękę na pulsie 
        wydarzeń w Kwaterze Głównej, 
        wiedział, że S$j$ł posiada 
        specjalne, supertajne źródło 
        informacji. Panowały 
        różne opinie co do jego jakości, 
        a szacunki były utrudnione ze 
        względu na fakt, że S$j$ł nigdy 
        nie ujawniała informatorów. Mimo 
        że Brown był w randze kapitana, 
        najwyraźniej nie był zawodowym 
        wojskowym. Oparł się o krawędź 
        stołu i trzymając w ustach 
        cybuch fajki, zapytał: - 
        Ewakuujesz się, Vandam?
          Ludzie z tego środowiska żyli 
        we własnym świecie i nie było 
        sensu im tłumaczyć, że kapitan 
        powinien zwracać się do majora 
        per "panie majorze".
          - Co? Ewakuacja? Dlaczego? - 
        zapytał Vandam.
          - Nasi ludzie wyjeżdżają do 
        Jerozolimy. Również ci, którzy 
        wiedzą za dużo. Lepiej trzymać 
        ich z dala od łap wroga.
          - A więc ci na górze stają się 
        nerwowi. - To było logiczne: 
        Rommel mógł przebyć 
        dziewięćdziesiąt kilometrów w 
        ciągu jednego dnia.
          - Zobaczysz, że na stacji będą 
        zamieszki. Połowa Kairu stara 
        się stąd wydostać, a druga 
        połowa się stroi na powitanie 
        wolności. Ha!
          - Chyba nie rozgłaszacie tego, 
        że się wynosicie...
          - Nie, nie, nie,. Ale do 
        rzeczy. Mam dla ciebie drobną 
        informację. Wszyscy wiemy, że 
        Rommel ma szpiega w Kairze.
          - Skąd o tym wiesz? - zapytał 
        Vandam.






          - Cynk przyszedł z Londynu, 
        stary. Faceta zidentyfikowano 
        jako, cytuję: "bohatera afery 
        Rashid Alego". Coś ci to mówi?
          Vandama zamurowało. - I to 
        jeszcze jak!
          - No dobra, to wszystko. - 
        Brown zsunął się ze stołu.
          - Chwileczkę - powstrzymał go 
        Vandam. - Czy to wszystko?
          - Obawiam się, że tak.
          - Skąd pochodzi ta informacja? 
        rozszyfrowana depesza czy raport 
        agenta?
          - Wystarczy, jak ci powiem, że 
        pochodzi z wiarygodnego źródła.
          - Zawsze tak mówicie.
          - Tak. No cóż, przez jakiś 
        czas chyba się nie zobaczymy. 
        Powodzenia.
          - Dzięki - wymamrotał 
        nieobecny myślami Vandam.
          - No to cześć! - Brown wyszedł 
        z pokoju, pykając z fajki.
          Bohater afery Rashid Alego. To 
        niewiarygodne, że właśnie Wolff 
        był tym człowiekiem, który 
        przechytrzył go w Istambule. To 
        jednak miało sens: Vandam 
        przypomniał sobie dziwne 
        uczucie, że styl Wolffa jest mu 
        znajomy. Dziewczynie, którą 
        Vandam wysłał na spotkanie 
        tajemniczego mężczyzny, 
        poderżnięto gardło.
          A teraz wysyła Elene przeciwko 
        temu samemu człowiekowi.
          Do pokoju wszedł kapral z 
        rozkazem. Vandam czytał go z 
        rosnącym niedowierzaniem. 
        Wszystkie wydziały zobowiązywano 
        do usunięcia i spalenia tych 
        dokumentów z archiwum, które 
        mogły stać się niebezpieczne w 
        rękach wroga. W archiwum wywiadu 
        właściwie wszystko mogło być 
        niebezpieczne w rękach wroga. 
        Równie dobrze Vandam mógłby 
        spalić całe archiwum. Ale jak 
        miał później funkcjonować 
        wydział? Najwyraźniej tam, na 
        górze, sądzono, że wydziały 
        przez długi czas w ogóle nie 
        będą działać. Oczywiście, był to 
        środek ostrożności, ale bardzo 






        drastyczny. Nie zdecydowano by 
        się zniszczyć rezultatów 
        wieloletniej pracy, gdyby nie 
        bardzo realna szansa, że Niemcy 
        zajmą Egipt.
          Wszystko pęka, pomyślał. 
        Rozpada się.
          To było niewiarygodne. Vandam 
        poświęcił trzy lata życia na 
        obronę Egiptu. Tysiące ludzi 
        zginęło na pustyni. Czy po tym 
        wszystkim możliwa była klęska? 
        Po prostu zrezygnujemy, zrobimy 
        w tył zwrot i uciekniemy? To nie 
        wchodziło nawet w zakres 
        rozważań.
          Zawołał Jakesa i obserwował 
        go, gdy ten czytał rozkaz. Jakes 
        po prostu kiwnął głową, tak 
        jakby się tego spodziewał.
          - Trochę drastyczne, 
        nieprawdaż? - zapytał Vandam.
          - To mi przypomina raczej 
        rozwój wydarzeń na pustyni - 
        odparł Jakes. - Olbrzymim 
        kosztem stworzyliśmy system 
        wielkich magazynów frontowych, a 
        teraz kiedy się wycofujemy, 
        wysadzamy je w powietrze, żeby 
        nie dostały się w ręce wroga.
          Vandam skinął głową. - W 
        porządku, zajmij się tym. Ze 
        względu na morale postaraj się, 
        żeby wyglądało to naturalnie. 
        Wiesz: "ci na górze 
        niepotrzebnie panikują" lub coś 
        w tym stylu.
          - Tak jest, panie majorze. 
        Ułożę stos na podwórku na 
        zapleczu, dobrze?
          - Zgoda. Znajdź jakiś stary 
        kosz na śmieci i zrób dziury w 
        dnie. Dopilnuj, żeby wszystko 
        dobrze się spaliło.
          - A co z naszym własnym 
        archiwum?
          - Zaraz je przejrzę.
          - Dobrze, panie majorze - 
        powiedział Jakes i wyszedł.
          Vandam otworzył szufladę 
        kartoteki i zaczął sortować 
        swoje dokumenty. Nieskończenie 
        wiele razy w ciągu ostatnich 
        trzech lat powtarzał sobie: nie 
        ma potrzeby tego zapamiętywać, 






        zawsze możesz tu zajrzeć. Były 
        tam nazwiska i adresy, 
        informacje tajnych służb o 
        znaczniejszych osobach, 
        szczegóły kodów, system 
        cyrkulacji rozkazów, raporty ze 
        spraw i małe dossier Wolffa, 
        pełne pośpiesznych notatek. 
        Jakes wniósł wielki karton z 
        wydrukowaną z boku nazwą 
        "Herbata Liptona" i Vandam 
        zaczął wrzucać do niego papiery, 
        myśląc: tak czują się ci, którzy 
        przegrywają.
          Karton był już do połowy 
        wypełniony, kiedy kapral 
        otworzył drzwi i powiedział:
          - Panie majorze, chciałby się 
        z panem widzieć major Smith.
          - Niech wejdzie. - Vandam nie 
        znał majora Smitha.
          Major okazał się małym 
        chudzielcem około czterdziestki, 
        o wyłupiastych niebieskich 
        oczach. Wyglądał na zadowolonego 
        z siebie.
          - Sandy Smith, M#16 - 
        powiedział.
          Uścisnęli sobie dłonie.
          - Czym mogę służyć 
        kontrwywiadowi? - zapytał 
        Vandam.
          - Jestem kimś w rodzaju 
        łącznika pomiędzy M#16 a Sztabem 
        Generalnym - wyjaśnił Smith. - 
        Przeprowadzał pan dochodzenie w 
        związku z książką pod tytułem 
        "Rebeka"... 
          - Tak.
          - Odpowiedź nadeszła naszym 
        kanałem. - Smith z dumą 
        zaprezentował kawałek papieru.
          Vandam zapoznał się z notatką. 
        Szef sekcji kontrwywiadu 
        Portugalii, kontynuując 
        dochodzenie w sprawie "Rebeki", 
        wysłał jednego ze swoich ludzi 
        do wszystkich anglojęzycznych 
        księgarni w kraju. W Estoril 
        znalazł księgarza, który 
        przypomniał sobie, że sprzedał 
        cały zapas książki - sześć 
        egzemplarzy - pewnej kobiecie. W 
        wyniku dalszego śledztwa 
        ustalono, że chodzi o żonę 






        attach~e wojskowego Niemiec w 
        Lizbonie.
          - To potwierdza moje 
        przypuszcznia - powiedział 
        Vandam. - Dziękuję za to, że 
        zadał pan sobie trud, by 
        przekazać informację.
          - To żaden kłopot - powiedział 
        Smith. - I tak jestem tu każdego 
        ranka. Cieszę się, że mogłem 
        pomóc.
          Wyszedł z pokoju.
          Powróciwszy do przerwanej 
        pracy, Vandam zastanawiał się 
        nad otrzymanymi wiadomościami. 
        Było tylko jedno, na pierwszy 
        rzut oka logiczne wyjaśnienie 
        faktu, że książka przywędrowała 
        z Estoril na Saharę. Bez 
        wątpienia służyła za podstawę 
        szyfru - i o ile nie było w 
        Kairze dwóch działających z 
        powodzeniem agentów, szyfru 
        używanego przez Alexa Wolffa.
          Wcześniej czy później 
        informacja się przyda. Szkoda, 
        że klucz do szyfru nie został 
        przechwycony wraz z książką i 
        rozszyfrowaną depeszą. Ta myśl 
        przypomniała mu o tym, jak 
        ważne jest zniszczenie jego 
        tajnych dokumentów. Postanowił, 
        że będzie bardziej bezwzględny w 
        selekcji materiałów 
        przeznaczonych do spalenia.
          Na końcu zajął się listą płac 
        i wykazem awansów swoich 
        podwładnych. Postanowił też je 
        zniszczyć: mogły pomóc 
        nieprzyjacielskiemu zespołowi 
        badawczemu ustalić ich 
        priorytety. Karton był już 
        pełny. Dźwignął go na ramię i 
        wyszedł na zewnątrz.
          Jakes urządził palenisko w 
        zardzewiałym zbiorniku na wodę 
        ustawionym na cegłach. Kapral 
        wrzucał papiery do ognia. Vandam 
        cisnął na ziemię swój karton i 
        przez chwilę wpatrywał się w 
        płomienie. Przypomniała mu się 
        Noc Guya Fawkesa obchodzona w 
        Anglii: sztuczne ognie, piczone 
        ziemniaki i płonące wizerunki 
        siedemnastowiecznego zdrajcy. 






        Zwęglone kawałki papieru frunęły 
        w górę w strumieniu gorącego 
        powietrza. Vandam odwrócił się.
          Chciał się zastanowić; 
        zdecydował się na spacer. 
        Wyszedł z Kwatery Głównej i 
        ruszył w stronę centrum. Bolał 
        go policzek. Pomyślał, że 
        powinien się z tego cieszyć, bo 
        to znak, że rana się goi. 
        Zapuszczał brodę, żeby wyglądać 
        znośniej, kiedy zdejmie 
        opatrunek. Każdego ranka cieszył 
        się, że nie musi już się golić.
          Pomyślał o Elene i 
        przypomniał sobie jej wygięte 
        plecy i błyszczące od potu nagie 
        piersi. Był zaszokowany tym, co 
        zaszło po pocałunku - 
        zaszokowany, ale i podniecony. 
        To była dla niego noc odkryć - 
        po raz pierwszy kochał się poza 
        łóżkiem, po raz pierwszy 
        widział, jak kobieta przeżywa 
        orgazm tak samo jak mężczyzna, po 
        raz pierwszy seks był raczej 
        sposobem zaspokajania wzajemnych 
        pragnień niż narzucaniem przez 
        mężczyznę swojej woli mniej lub 
        bardziej opornej kobiecie. 
        Oczywiście fatalnie się 
        składało, że on i Elene 
        zakochali się w tak beztroski 
        sposób. Jego rodzina, 
        przyjaciele i armia popadną w 
        osłupienie na wieść, że chce się 
        ożenić z "gorszą". Jego matka 
        oczywiście uzna za stosowne 
        wygłosić kilka uwag na temat 
        odrzucenia przez Żydów nauk 
        Jezusa. Vandam doszedł jednak do 
        wniosku, że nie ma teraz czym 
        się przejmować. Przecież za 
        kilka dni oboje mogą nie żyć. 
        Trzeba się wygrzewać w słońcu, 
        póki jeszcze świeci, i niech 
        szlag trafi przyszłość.
            Jego myśli wciąż powracały 
        do dziewczyny, której Wolff 
        poderżnął gardło w Istambule. 
        Czuł, że ogarnia go przerażenie 
        na myśl, że w czwartek coś może 
        się nie udać i Elene znów 
        zostanie sam na sam z Wolffem.
          Uświadomił sobie, że wszędzie 






        dookoła panuje nastrój radosnego 
        święta. Minął zatłoczony salon 
        fryzjerski z gromadą kobiet 
        stojących w oczekiwaniu na swoją 
        kolej. Wyglądało na to, że 
        sklepy z odzieżą przeżywają 
        rozkwit. Ze spożywczego wyszła 
        kobieta z koszem wyładowanym 
        puszkami. Na chodniku przed 
        sklepem ustawiła się kolejka 
        klientów. W witrynie następnego 
        sklepu pośpiesznie wykonany 
        napis głosił: "Przepraszamy, 
        brak kosmetyków". Vandam 
        uświadomił sobie, że Egipcjanie 
        przygotowują się do wyzwolenia i 
        nie mogą się go już doczekać.
          Czuł, że ogarnia go 
        przytłaczające poczucie coraz 
        bliższej klęski. Nawet niebo 
        jakby pociemniało. Spojrzał w 
        górę: było ciemne. Nad miastem 
        unosiła się wirująca szara mgła, 
        upstrzona drobinkami. 
        Zorientował się, że to dym 
        zmieszany z popiołem ze 
        spalonych papierów. W całym 
        Kairze Brytyjczycy palili swoje 
        dokumenty i smolisty dym 
        przesłaniał słońce.
          Nagle ogarnęła Vandama 
        wściekłość na siebie i na 
        flegmę, z jaką armie aliantów 
        przygotowywały się do klęski. 
        Gdzie się podział duch Bitwy o 
        Anglię? Co się stało z tą sławną 
        mieszanką uporu, pomysłowości i 
        odwagi, która zdawała się 
        charakteryzować naród? A co ty 
        masz zamiar zrobić? - zapytał 
        się w duchu Vandam.
          Zawrócił i poszedł w stronę 
        Garden City, gdzie w 
        zarekwirowanych willach 
        rozlokowała się Kwatera Główna. 
        Przypomniał sobie plan Linii El 
        Alamein - ostatniego punktu 
        oporu aliantów. To była jedyna 
        linia obrony, której Rommel nie 
        mógł ominąć, ponieważ na końcu 
        jej południowego skrzydła 
        rozpościerała się olbrzymia, 
        nieprzebyta Depresja Katarska. A 
        zatem Rommel musiał przełamać 
        front.






          W którym miejscu mógłby się 
        przedrzeć? Jeżeli zaatakowałby na 
        północy, musiałby wybierać 
        pomiędzy atakiem wprost na 
        Aleksandrię lub zawróceniem i 
        natarciem na tyły aliantów. 
        Jeżeli zaatakuje południowe 
        skrzydło, musi ruszyć na Kair 
        lub znów zatoczyć krąg i 
        zniszczyć pozostałe siły 
        alianckie.
          Tuż za linią obrony leżała 
        przełęcz Alam Halfa, o której 
        Vandam wiedział, że jest dobrze 
        ufortyfikowana. Bez wątpienia 
        dla aliantów byłoby lepiej, 
        gdyby Rommel zawrócił po 
        przełamaniu frontu i zaatakował 
        Alam Halfa. W ten sposób 
        straciłby dużo sił.
          Istniał jeszcze jeden czynnik. 
        Podejście do Alam Halfa od 
        południa prowadziło przez 
        zdradzieckie lotne piaski. 
        Rommel prawdopodobnie o nich nie 
        wiedział: nigdy jeszcze nie 
        zapuścił się tak daleko na 
        wschód, a tylko alianci mieli 
        dobre mapy pustyni.
          Nie mogę dopuścić do tego, 
        myślał Vandam, by Wolff 
        poinformował Rommla, że atak na 
        dobrze ufortyfikowaną Alam Halfa 
        od południa jest niemożliwy.
          Szanse na powodzenie tego 
        planu były przygnębiająco 
        pesymistyczne.
          Vandam - wcale tego świadomie 
        nie zamierzając - znalazł się 
        przed Willa les Oliviers, domem 
        Wolffa. Usiadł pod drzewem 
        oliwnym w małym parku po drugiej 
        stronie ulicy i wpatrywał się w 
        budynek, tak jakby ten mógł mu 
        powiedzieć, gdzie jest Wolff. 
        Pomyślał leniwie: gdyby tylko 
        Wolff popełnił pomyłkę i 
        zachęcił Rommla do ataku na Alam 
        Halfa od południa.
          Nagle doznał olśnienia.
          Przypuśćmy, że złapię Wolffa. 
        Przypuśćmy, że razem z radiem. 
        Przypuśćmy nawet, że wpadnie mi 
        w ręce klucz do szyfru.
          Mógłbym wtedy podszyć się pod 






        Wolffa, skontaktować się przez 
        radio z Rommlem i doradzić mu, 
        by zaatakował Alam Halfa od 
        południa.
          Ten pomysł błyskawicznie 
        rozkwitł mu w głowie i Vandam 
        poczuł, jak humor mu się 
        poprawia. Do tej pory Rommel był 
        przekonany - i nie bez podstaw - 
        że informacje Wolffa są 
        wiarygodne. Przypuśćmy, że 
        otrzyma od Wolffa depeszę 
        informującą o tym, że południowe 
        skrzydło Linii El Alamein jest 
        słabe, że południowe podejście 
        do Alam Halfa jest utwardzone i 
        że Alam Halfa jest źle 
        ufortyfikowana.
          Rommel nie oprze się takiej 
        pokusie.
          Przebije się przez południowe 
        skrzydło i skręci na północ 
        oczekując, że z marszu weźmie 
        Alam Halfa. Wtedy wpadnie w 
        lotne piaski. Podczas kiedy 
        będzie przez nie brnął, nasza 
        artyleria zdziesiątkuje jego 
        wojska. A po dotarciu do Alam 
        Halfa okaże się, że twierdza 
        jest dobrze ufortyfikowana. W 
        tym czasie ściągniemy z frontu 
        więcej wojsk i zgnieciemy wroga 
        niczym dziadek do orzechów.
          Jeżeli pułapka się zatrzaśnie, 
        to jego plan nie tylko może 
        uratować Egipt, lecz także 
        unicestwić Afrika Korps.
          Musi przekazać swój pomysł 
        wyżej.
          To nie będzie takie proste. W 
        tym momencie nie miał zbyt 
        wysokich notowań - szczerze 
        mówiąc, dzięki Alexowi Wolffowi 
        jego zawodowa reputacja leżała w 
        gruzach. Ale zalety planu z 
        pewnością zostaną dostrzeżone.
          Podniósł się z ławki i ruszył 
        w stronę biura. Nagle przyszłość 
        zaczęła wyglądać inaczej. Być 
        może łoskot wojskowych butów nie 
        będzie rozbrzmiewać na 
        wykładanych kafelkami posadzkach 
        meczetów. Być może skarby Muzeum 
        Egipskiego nie odpłyną do 
        Berlina. Być może Billy nie 






        będzie musiał wstąpić do 
        Hitlerjugend. Być może Elene nie 
        zostanie wysłana do Dachau.
          Wszyscy możemy się uratować.
          Jeżeli złapię Wolffa.
        
          Część trzecia
          Alam Halfa
        
          20
        
          Któregoś dnia, pomyślał 
        Vandam, strzelę Bogge'a w nos.
          Dzisiaj podpułkownik Bogge 
        przechodził sam siebie: był 
        niezdecydowany, pełen sarkazmu i 
        drażliwości. Miał zwyczaj 
        nerwowo kasłać, kiedy był 
        podenerwowany, i teraz właśnie 
        bardzo kasłał. Kręcił się 
        niespokojnie, porządkował sterty 
        papierów na biurku, co chwila 
        zakładał nogę na nogę i 
        polerował tę swoją nieszczęsną 
        piłkę do krykieta.
          Vandam siedział nieruchomo i 
        spokojnie czekał, aż Bogge 
        zawiąże się w supeł.
          - Proszę posłuchać, Vandam, 
        strategię niech pan zostawi 
        Auchinleckowi. Pańskie zadanie to 
        bezpieczeństwo personelu, a nie 
        wychodzi to panu za dobrze.
          - Auchinleckowi też - zauważył 
        Vandam.
          Bogge udał, że nie słyszy. 
        Wziął do ręki notatkę. Vandam 
        naszkicował w niej swój 
        podstępny plan i formalnie 
        przedłożył go Bogge'owi, 
        wysyłając równocześnie kopię do 
        generała.
          - Po pierwsze, tu jest pełno 
        dziur - powiedział Bogge.
          Vandam nic nie odpowiedział.
          - Pełno dziur - zakasłał 
        Bogge. - Przede wszystkim plan 
        zakłada wpuszczenie starego 
        Rommla przez linię obrony, 
        nieprawdaż? 
          - Od tego zależy powodzenie 
        akcji.
          - Tak. Widzi pan? Sęk w tym, 
        że jeśli pan przedstawi taki 
        plan, pełen dziur... a pańska 






        reputacja chwilowo nie jest 
        najlepsza... to wyśmieją pana w 
        Kairze. No dobrze - zakasłał. - 
        Chce pan zachęcić Rommla do 
        ataku na linię w jej najsłabszym 
        punkcie. Przecież w ten sposób 
        łatwiej będzie przełamać mu front! 
        Widzi pan?
          - Tak. Niektóre fragmenty 
        linii obronnych są słabsze, a 
        jako że Rommel dysponuje zwiadem 
        powietrznym, jest szansa, że 
        wie które. 
          - A pan chce zmienić tę szansę 
        w pewność.
          - Tylko po to, żeby wciągnąć 
        go następnie w zasadzkę.
          - A mnie się wydaje, że w 
        naszym interesie leży, by Rommel 
        zaatakował najsilniejszy odcinek 
        obrony, tak żeby w ogóle nie 
        mógł się przedostać.
          - Jeżeli go odeprzemy, to po 
        prostu się przegrupuje i 
        zaatakuje znów. Ale jeśli uda 
        nam się złapać go w potrzask, 
        możemy go definitywnie 
        zniszczyć.
          - Nie, nie, nie. Za ryzykowne, 
        za ryzykowne. To nasza ostatnia 
        linia obrony, kolego. - Bogge 
        roześmiał się. - Potem jest już 
        tylko jeden mały kanał, który 
        dzieli go od Kairu. Nie zdaje 
        pan sobie sprawy...
          - Doskonale zdaję sobie 
        sprawę, panie pułkowniku. Ujmę 
        to może w ten sposób. Po 
        pierwsze: jeżeli Rommel przedrze 
        się przez linię, musi skręcić na 
        Alam Halfa, wiedziony złudną 
        nadzieją łatwego zwycięstwa. Po 
        drugie: najlepiej by było, żeby 
        zaatakował Alam Halfa od 
        południa, ze względu na lotne 
        piaski. Po trzecie: albo 
        pozostaje nam poczekać i 
        dowiedzieć się, które skrzydło 
        zaatakuje, albo sami go 
        zachęcimy, żeby ruszył na 
        południe, w ten sposób 
        zwiększając jego szanse na 
        przełamanie frontu.
          - No tak - powiedział Bogge. - 
        Teraz kiedy już to 






        przeredagowaliśmy, plan zaczyna 
        wyglądać nieco sensowniej. 
        Zrobimy tak: na jakiś czas ta 
        kartka zostanie u mnie. W wolnej 
        chwili wezmę pański plan pod 
        lupę i postaram się poskładać go 
        do kupy. Wtedy może prześlemy go 
        wyżej.
          Rozumiem, pomyślał Vandam. 
        Chodzi o to, żeby to był plan 
        Bogge'a. A zresztą, co za 
        różnica! Jeżeli w takiej chwili 
        Bogge może jeszcze zajmować się 
        polityką, to szczęść mu Boże. 
        Chodzi o zwycięstwo, a nie o 
        zaszczyty.
          - Doskonale, panie pułkowniku 
        - powiedział. - Jeżeli tylko 
        mógłbym podkreślić wagę czasu... 
        Jeśli plan ma zostać wcielony w 
        życie, musi to szybko nnastąpić.
          - Czy nie sądzi pan, majorze, 
        że to ja decyduję o tym, jak 
        pilna jest sprawa?
          - Tak, panie pułkowniku.
          - A poza tym wszystko zależy 
        od złapania tego cholernego 
        szpiega, czyli od czegoś, co jak
        do tej pory nie do końca wam się 
        udało. Czyż nie mam racji?
          - Tak, panie pułkowniku.
          - Dziś wieczorem obejmę 
        osobiste dowództwo nad operacją. 
        Muszę mieć pewność, że nie 
        powtórzy się jakaś niedoróbka. 
        Po południu proszę mi 
        przedstawić plan akcji, razem 
        nad nim popracujemy...
          Rozległo się pukanie do drzwi 
        i do środka wszedł generał. 
        Vandam i Bogge wstali.
          - Dzień dobry, panie generale - 
        powiedział Bogge.
          - Spocznij, panowie - polecił 
        generał. - Szukałem pana, 
        Vandam.
          - Właśnie pracowaliśmy nad 
        pewnym chytrym planem...
          - Wiem, czytałem notatkę.
          - Ach, Vandam przesłał panu 
        kopię - powiedział Bogge. Vandam 
        nie patrzył na Bogge'a, ale 
        wiedział, że podpułkownik jest 
        wściekły.
          - Tak, oczywiście - odparł 






        generał i zwrócił się do 
        Vandama: - Pańskim zadaniem jest 
        łapanie szpiegów, majorze, a nie 
        udzielanie generałom rad co do 
        strategii. Gdyby poświęcił pan 
        nieco mniej czasu na tłumaczenie 
        nam, jak wygrać wojnę, być może 
        byłby z pana lepszy oficer 
        kontrwywiadu.
          Vandamowi zamarło serce.
          - Właśnie mówiłem... - zaczął 
        Bogge.
          Generał przerwał mu. - Jeżeli 
        jednak wymyślił pan tak 
        doskonały plan, to chcę, żeby 
        pan poszedł ze mną i sprzedał go 
        Auchinleckowi. Mogę wam go 
        porwać, Bogge?
          - Oczywiście, panie generale - 
        wycedził przez zaciśnięte zęby 
        Bogge.
          - W porządku, Vandam. Odprawa 
        zaraz się zaczyna. Chodźmy.
          Vandam wyszedł w ślad za 
        generałem i bardzo cicho zamknął 
        za sobą drzwi.
        
          W dniu, w którym Wolff miał 
        spotkać się ponownie z Elene, 
        major Smith przyszedł w południe 
        na łódź.
          Przyniósł ze sobą informację 
        olbrzymiej wagi.
          Wolff i Sonia rozpoczęli swoją 
        rutynową już działalność. Wolff 
        czuł się jak aktor we 
        francuskiej farsie, który co noc 
        musi się ukrywać w tej samej 
        szafie. Zgodnie ze scenariuszem. 
        Sonia i Smith zaczęli na sofie, 
        by przenieść się do sypialni. 
        Kiedy Wolff wyślizgnął się z 
        szafy, zasłony były już 
        zaciągnięte, a na podłodze 
        leżały: teczka Smitha, buty i 
        szorty z pękiem kluczy 
        wepchniętym do kieszeni.
          Wolff otworzył teczkę i 
        rozpoczął lekturę.
          Po raz kolejny Smith przyszedł 
        na łódź wprost z porannej 
        odprawy w Kwaterze Głównej, 
        podczas której Auchinleck i jego 
        sztab omawiali strategię 
        aliantów i podejmowali decyzje.






          Po kilku minutach Wolff 
        zorientował się, że trzyma w 
        ręku kompletny opis ostatniej 
        linii obrony - Linii El Alamein.
          Na wzgórzach została 
        rozlokowana artyleria, na 
        równinie ustawiono czołgi, 
        wzdłuż linii ciągnęły się pola 
        minowe. Przełęcz Alam Halfa, 
        siedem i pół kilometra za 
        centrum linii, była dobrze 
        ufortyfikowana. Wolff zauważył, 
        że południowe skrzydło jest 
        słabsze, zarówno jeżeli chodzi o 
        wojska, jak i o pola minowe.
          Teczka Smitha zawierała 
        również oznaczenia pozycji 
        nieprzyjaciela. Wywiad aliantów 
        sądził, że Rommel prawdopodobnie 
        będzie próbował przełamać 
        południowe skrzydło, ale 
        dodawał, że nie można także 
        wykluczyć ataku na północy.
          Poniżej widniała notatka, 
        pisana ołówkiem najwidoczniej 
        przez Smitha, która dla Wolffa 
        była bardziej ekscytująca niż 
        cała reszta dokumentów: "Major 
        Vandam proponuje podstępny plan. 
        Chodzi o zachęcenie Rommla do 
        zaatakowania południowego 
        skrzydła, zwabienie go w 
        kierunku Alam Halfa, uwięzienie 
        w lotnych piaskach i kompletne 
        zniszczenie. Plan zaakceptowany 
        przez Auk."
          "Auk" to bez wątpienia 
        Auchinleck. Cóż to za odkrycie! 
        Wolff miał w ręku nie tylko 
        szczegóły linii obronnych 
        aliantów - wiedział również, 
        czego spodziewają się po Rommlu, 
        i znał ich chytry plan.
          A autorem tego planu był 
        Vandam!
          To będzie największy sukces 
        szpiegowski w historii. Wolff 
        osobiście zapewni Rommlowi 
        zwycięstwo w północnej Afryce.
          Powinni mnie koronować na 
        króla Egiptu, pomyślał i 
        uśmiechnął się.
          Podniósł głowę i zobaczył 
        stojącego między zasłonami 
        Smitha, ktÓry gapił się na niego 






        z góry.
          - Kto ty, u diabła, jesteś? - 
        ryknął Smith.
          Wściekły na siebie Wolff 
        uświadomił sobie, że nie zwracał 
        uwagi na odgłosy dobiegające z 
        sypialni. Coś poszło nie tak: 
        aktorzy nie trzymali się 
        scenariusza i nie było słychać 
        ostrzegawczego strzału 
        otwieranego szampana, podczas 
        gdy Wolffa całkowicie 
        pochłaniały zagadnienia 
        strategii. Niezliczone nazwy 
        dywizji i brygad, liczba ludzi i 
        czołgów, zapasy paliwa i 
        zaopatrzenie, grzbiety, depresje 
        i lotne piaski przykuły jego 
        uwagę do tego stopnia, że nie 
        słyszał tego, co dzieje się w 
        pokoju. Ogarnęło go nagłe 
        przerażenie, że w chwili triumfu 
        coś może pokrzyżować jego 
        zamiary.
          - To moja cholerna teczka! - 
        warknął Smith.
          Zrobił krok naprzód.
          Wolff wyciągnął rękę, chwycił 
        stopę Smitha i szarpnął go w 
        bok. 
          Major z głuchym łoskotem runął 
        na podłogę.
          Sonia wrzasnęła.
          Wolff i Smith zaczęli się 
        gramolić na nogi.
          Major był małym, chudym 
        mężczyzną, dziesięć lat starszym 
        od Wolffa i w słabej formie. 
        Zrobił krok wstecz. Na twarzy 
        malował mu się strach. Wpadł na 
        półkę, zerknął w bok i 
        dostrzegł paterę ze rżniętego 
        szkła. Chwycił ją i cisnął w 
        Wolffa.
          Pocisk chybił celu, wpadł do 
        kuchennego zlewu i roztrzaskał 
        się z głośnym brzękiem.
          Hałas. Wolff uświadomił sobie, 
        że jeśli ten człowiek narobi 
        więcej szumu, pojawią się tu 
        ludzie, by sprawdzić, co się 
        dzieje. Ruszył w stronę Smitha.
          Major znalazł się w sytuacji 
        bez wyjścia. - Na pomoc! - 
        wrzasnął.






          Wolff uderzył go tylko raz, w 
        podbródek, i Smith straciwszy 
        przytomność osunął się po 
        ścianie na podłogę.
          Sonia podeszła wpatrując się w 
        niego.
          Wolff masował kostki palców. - 
        Po raz pierwszy zrobiłem coś 
        takiego - powiedział.
          - Co?
          - Jednym ciosem w podbródek 
        znokautowałem kogoś. Sądziłem, 
        że udaje się to tylko bokserom.
          - Nie zajmuj się teraz 
        głupstwami. Co z nim zrobimy?
          - Nie mam pojęcia. - Wolff 
        rozważał możliwości. Zabicie 
        Smitha mogło okazać się 
        niebezpieczne, bo śmierć oficera 
        - i zniknięcie jego teczki - 
        rozpętałoby burzę w całym 
        mieście. Poza tym co zrobić z 
        ciałem? A w dodatku Smith nie 
        dostarczy już więcej informacji.
          Smith jęknął i poruszył się.
          Wolff się zastanawiał, czy 
        może puścić go wolno. W końcu 
        jeżeli ujawni, co się działo na 
        łodzi, sam wplącze się w aferę. 
        Nie tylko złamałby sobie 
        karierę, lecz także 
        prawdopodobnie wylądowałby w 
        więzieniu. Nie wyglądał na 
        człowieka zdolnego do poświęceń 
        dla wyższych celów.
          Puścić go wolno? nie, to 
        jednak zbyt wielkie ryzyko. Mieć 
        świadomość, że w mieście jest 
        brytyjski oficer, który zna 
        wszystkie tajemnice Wolffa... 
        Niemożliwe.
          Smith otworzył oczy. - Ty... - 
        powiedział. - Ty jesteś 
        Slavenberg... - Spojrzał na 
        Sonię, a potem znów na Wolffa. 
        To ty przedstawiłeś... w 
        "Cha_$cha"... to wszystko było 
        ukartowane...
          - Zamknij się - łagodnie 
        poradził mu Wolff. Zabić go czy 
        puścić, czy miał inne wyjście? 
        Tylko jedno: trzymać go tutaj, 
        związanego i zakneblowanego, do 
        chwili zajęcia Kairu przez 
        Rommla.






          - Jesteście cholernymi 
        szpiegami - powiedział Smith z 
        pobladłą twarzą.
          - Może myślałeś, że oszalałam 
        na punkcie twojego nędznego 
        ciała - prychnęła z obrzydzeniem 
        Sonia.
          - Racja. - Smith dochodził do 
        siebie. - Powinienem mieć więcej 
        rozsądku, a nie ufać brunatnej 
        dziwce.
          Sonia podeszła i kopnęła go w 
        twarz gołą stopą.
          - Dość tego! - powiedział 
        Wolff. - Musimy pomyśleć, co z 
        nim zrobimy. Masz jakiś sznur, 
        żeby go związać?
          Sonia zastanawiała się przez 
        chwilę. - Na pokładzie, w 
        składziku na dziobie.
          Z kuchennej szuflady Wolff 
        wyjął ciężki kawał żelaza, 
        którego używał do ostrzenia 
        noża. Podał go Soni. - Jeżeli 
        się ruszy, uderz go tym - 
        powiedział. Nie sądził, żeby 
        Smith się ruszył.
          Miał właśnie wejść na schodki 
        prowadzące na pokład, kiedy 
        usłyszał kroki na trapie.
          - Listonosz - szepnęła Sonia.
          Wolff uklęknął przed Smithem i 
        wyciągnął nóż. - Otwórz usta.
          Smith chciał coś powiedzieć i 
        Wolff wsunął mu ostrze między 
        zęby.
          - A teraz, jeżeli się ruszysz 
        lub piśniesz słówko, odetnę ci 
        język.
          Smith siedział nieruchomo, 
        wpatrując się w Wolffa 
        przerażonym wzrokiem.
          Wolff zdał sobie sprawę, że 
        Sonia jest kompletnie naga.
          - Włóż coś na siebie, szybko!
          Ściągnęła prześcieradło z 
        łóżka i owinęła się nim idąc w 
        kierunku schodków. Pokrywa luku 
        otworzyła się. Wolff wiedział, 
        że patrząc z góry można dostrzec 
        jego i Smitha. Biorąc list z 
        wyciągniętej ręki listonoszoa, 
        Sonia pozwoliła, by 
        prześcieradło zsunęło się trochę 
        niżej.






          - Dzień dobry - powiedział 
        listonosz. Oczy miał przykute do 
        na pół odsłoniętych piersi Soni.
          Wspięła się na kolejny 
        stopień, tak że tamten musiał 
        się cofnąć, i pozwoliła 
        prześcieradłu zsunąć się jeszcze 
        niżej.
          - Dziękuję - zatrzepotała 
        rzęsami. Złapała za pokrywę luku 
        i zamknęła ją z powrotem.
          Wolff odetchnął z ulgą.
          Słyszeli kroki listonosza 
        przechodzącego przez pokład i 
        schodzącego z trapu.
          - Daj mi prześcieradło - 
        powiedział Wolff.
          Sonia odwinęła je z siebie i 
        znowu stała naga.
          Wolff wyjął nóż z ust Smitha i 
        odciął nim kawałek 
        prześcieradła, szeroki na jakieś 
        pół metra. Zwinął go w kulę i 
        wepchnął Smithowi do ust. Ten 
        nie opierał się. Wolff schował 
        nóż do pochwy umocowanej pod 
        pachą. Wstał. Smith zamknął 
        oczy. Wyglądał na pokonanego, 
        jakby stracił siły.
          Sonia wzięła do ręki żelazo do 
        ostrzenia noży i stała gotowa 
        użyć go przeciw Smithowi. Wolff 
        wspiął się po schodkach i 
        wyszedł na pokład. Składzik, o 
        którym wspominała Sonia, 
        znajdował się pod schodkiem 
        prowadzącym na dziób. Otworzył 
        go. W środku był zwój cienkiej 
        liny. Prawdopodobnie używano jej 
        do cumowania łodzi, zanim stała 
        się domem na wodzie. Wolff wyjął 
        linę. Była mocna, niezbyt gruba: 
        idealna, żeby związać komuś ręce 
        i nogi.
          Usłyszał z dołu głos Soni, 
        przechodzący w krzyk. Potem 
        tupot stóp po schodkach.
          Rzucił linę i obrócił się do 
        tyłu.
          Z luku wyłonił się uciekający 
        Smith. Był w samych kalesonach. 
          Nie był taki bezsilny, na 
        jakiego wyglądał - a Sonia 
        widocznie nie trafiła go swoim 
        żelazem.






          Wolff rzucił się w kierunku 
        trapu, żeby odciąć mu drogę.
          Smith się odwrócił, przebiegł 
        na drugą stronę łodzi i skoczył 
        do wody.
          - Cholera - zaklął Wolff.
          Szybko rozejrzał się dookoła. 
        Na pokładach innych łodzi 
        mieszkalnych nie było nikogo - 
        trwała właśnie sjesta. Ścieżka 
        przy nabrzeżu była pusta, jeśli 
        nie liczyć "żebraka" - będzie 
        musiał zająć się nim Kemel - i 
        jednego oddalającego się 
        mężczyzny. Na rzece unosiło się 
        kilka feluk, za nimi w 
        odległości co najmniej czterysu 
        metrów sunęła powoli barka 
        parowa.
          Wolff podbiegł do burty. Smith 
        wynurzył się, żeby zaczerpnąć 
        powietrza. Ocierał oczy z wody i 
        rozglądał się, żeby się 
        zorientować w położeniu. W 
        wodzie nie szło mu dobrze, 
        chlapał na wszystkie strony. 
        Potem płynąc nieumiejętnie, 
        zaczął się oddalać od łodzi.
          Wolff cofnął się kilka kroków 
        i rozpędził do skoku.
          Wylądował nogami prosto na 
        głowie Smitha.
          Przez kilka sekund wszystko 
        się pomieszało. W plątaninie rąk 
        i nóg, swoich i Smitha, Wolff 
        poszedł na dno. Teraz walczył o 
        to, żeby jednocześnie wydostać 
        się na powierzchnię i wepchnąć 
        Smitha pod wodę. Kiedy nie mógł 
        już dłużej utrzymać oddechu, 
        uwolnił się od Smitha i 
        wynurzył.
          Zaczerpnął powietrza i 
        przetarł oczy. Przed nim unosiła 
        się na wodzie, kaszląc i 
        parskając śliną, głowa Smitha. 
        Wolff wyciągnął ręce, złapał ją 
        i pociągnął w dół ku sobie. 
        Smith wił się jak węgorz. Wolff 
        chwycił go za szyję i pchnął w 
        dół. Sam przy tym znalazł się 
        pod wodą, potem, w chwilę 
        później się wynurzył. Smith był 
        wciąż pod spodem, wciąż walczył.
          Ile człowiek potrzebuje czasu, 






        żeby utonąć, myślał Wolff.
          Major szarpnął się 
        konwulsyjnie i uwolnił. Wynurzył 
        głowę i zaczerpnął pełne płuca 
        powietrza. Wolff próbował go 
        uderzyć. Cios dosięgnął celu, 
        ale nie miał żadnej siły. Smith 
        kasłał i rzygał wodą starając 
        się łapczywie łykać powietrze. 
        Sam Wolff połknął sporo wody. 
        Znowu sięgnął po Smitha. Tym 
        razem złapał majora z tyłu, 
        jedną ręką trzymając go za 
        gardło, drugą starając się 
        pchnąć jego głowę w dół.
          Chryste, pomyślał, mam 
        nadzieję, że nikt nie patrzy.
          Smith poszedł pod wodę. Nie 
        było teraz widać jego twarzy. 
        Wolff klęczał mu na plecach 
        trzymając głowę w mocnym 
        uścisku. Smith nadal wił się w 
        wodzie, kręcił się, szarpał, 
        wymachiwał ramionami, kopał go w 
        nogi i starał się obrócić do 
        przodu. Wolff zacisnął chwyt i 
        trzymał go pod sobą.
          Utop się w końcu, ty draniu, 
        utop się!
          Poczuł, jak usta Smitha się 
        otwierają, i wiedział, że major 
        zaczyna wreszcie łykać wodę. 
        Miotał się w coraz 
        gwałtowniejszych konwulsjach. 
        Wolff czuł, że będzie musiał go 
        puścić. Walczący Smith wciągał 
        się coraz głębiej. Zacisnął oczy 
        i wstrzymał oddech. Wyglądało na 
        to, że Smith słabnie. Jego płuca 
        musiały być teraz na pół pełne 
        wody, myślał Wolff. Za kilka 
        sekund sam będzie musiał 
        zaczerpnąć powietrza.
          Ruchy majora osłabły. 
        Zwalniając trochę uścisk, Wolff 
        odepchnął się nogami i wynurzył 
        na powierzchnię. Przez minutę 
        tylko oddychał. Smith przestał 
        się ruszać. Używając tylko nóg 
        Wolff podpłynął do łodzi, 
        ciągnąc Smitha za sobą. Głowa 
        majora wynurzyła się z wody, ale 
        nie dawał znaków życia.
          Wolff dopłynął do burty. Na 
        pokładzie stała ubrana w 






        szlafrok Sonia, wytrzeszczając 
        na niego oczy.
          - Czy ktoś widział? - zapytał 
        Wolff.
          - Nie sądzę. Czy on jest 
        martwy?
          - Tak.
          Co, u diabła, mam teraz 
        począć, pomyślał Wolff.
          Przytrzymywał Smitha przy 
        burcie. Jeżeli go puszczę, zaraz 
        wypłynie, myślał. Ciało zostanie 
        odnalezione w pobliżu i 
        przeszukają dom po domu. Ale nie 
        mogę przecież przemaszerować 
        przez pół Kairu, żeby się go 
        pozbyć.
          Nagle Smith szarpnął się i 
        wypluł wodę.
          - Jezu Chryste, on żyje! - 
        mruknął Wolff.
          Ponownie wepchnął Smitha pod 
        wodę. Ale to nie miało sensu, 
        zabierało zbyt dużo czasu. 
        Puścił go, wyciągnął nóż i 
        dźgnął. Smith był pod wodą, 
        poruszając się słabo. Wolff nie 
        mógł dokładnie wymierzyć. Kłuł 
        go wściekle, raz za razem. Woda 
        osłabiała jego ruchy. Smith 
        rzucał się na wszystkie strony. 
        Spieniona woda zabarwiła się na 
        różowo. W końcu Wolff zdołał 
        chwycić Smitha za włosy, 
        przytrzymać nieruchomo głowę i 
        poderżnąć mu gardło.
          Teraz był martwy.
          Wolff puścił go i schował nóż 
        do pochwy. Wokół niego rzeka 
        przybrała błotnisty, czerwony 
        kolor. Pływam we krwi, pomyślał, 
        i to napełniło go nagłym 
        niesmakiem.
          Ciało dryfowało w bok. Wolff 
        przyciągnął je z powrotem. Zbyt 
        późno zdał sobie sprawę z 
        różnicy między majorem, który 
        utonął, a majorem, który ma 
        poderżnięte gardło. Ten pierwszy 
        mógł zawsze przypadkiem wpaść do 
        rzeki, o tym drugim z całą 
        pewnością można było powiedzieć, 
        że został zamordowany. Teraz 
        musiał ukryć ciało.
          Spojrzał do góry.






          - Sonia!
          - Niedobrze mi.
          - Nie przejmuj się. Musimy coś 
        zrobić, żeby zatopić ciało.
          - Boże, woda jest cała we 
        krwi.
          - Słuchaj mnie! - Chciał na 
        nią wrzasnąć, sprawić, żeby się 
        otrząsnęła, ale nie mógł 
        przecież podnieść głosu. - Daj 
        mi... daj mi tę linę. Pośpiesz 
        się!
          Na moment znikła z pola 
        widzenia, po czym wróciła 
        trzymając linę. Zupełnie 
        straciła głowę, stwierdził 
        Wolff, będzie musiał mówić jej 
        dokładnie, co ma robić.
          - Teraz: weź teczkę Smitha i 
        włóż do niej coś ciężkiego.
          - Coś ciężkiego... ale co?
          - Jezu Chryste... Co my mamy 
        ciężkiego? Co może być ciężkie? 
        Książki! Książki są ciężkie, ale 
        może ich nie starczyć... Wiem, 
        butelki, pełne butelki, butelki szampana. 
        Włóż do teczki butelki szampana, 
        pełne.
          - Dlaczego?
          - Na Boga, przestań się 
        trząść, rób co mówię!
          Znowu odeszła. Przez 
        iluminator widział, jak schodzi 
        po schodkach i wchodzi do 
        saloniku. Poruszała się bardzo 
        wolno, jak lunatyczka.
          Pośpiesz się, ty tłusta 
        dziwko, pośpiesz się!
          Rozglądała się wokół 
        półprzytomnie. Ciągle jak w 
        zwolnionym tempie, podniosła 
        teczkę z podłogi. Zabrała ją ze 
        sobą do kuchni i otworzyła 
        lodówkę. Zajrzała do środka, 
        jakby zastanawiała się, co 
        przyrządzić na obiad.
          Szybciej!
          Wyciągnęła z lodówki butelkę 
        szampana. Stojąc z butelką w 
        jednej i z teczką w drugiej ręce 
        zmarszczyła brwi, jakby nie 
        mogła sobie przypomnieć, co 
        miała z nim zrobić. W końcu 
        twarz jej się rozjaśniła i 
        włożyła butelkę do teczki, 






        poziomo. Wyjęła następną.
          Kładź je na przemian, szyjką 
        albo dnem, idiotko, myślał 
        Wolff, wtedy więcej wejdzie.
          Włożyła drugą butelkę, 
        przyjrzała jej się, wyjęła i 
        włożyła na odwrót.
          Wspaniale, pomyślał Wolff.
          Udało jej się zmieścić cztery 
        butelki. Zamknęła lodówkę i 
        rozejrzała się za czymś, co 
        mogłoby dodatkowo obciążyć 
        teczkę. Wzięła żelazo do 
        ostrzenia noży i szklany 
        przycisk do papierów. Włożyła je 
        do teczki, zapięła ją i wyszła 
        na pokład.
          - Co teraz? - zapytała.
          - Zawiąż koniec liny na rączce 
        teczki.
          Powoli wracała do siebie. 
        Palce poruszały jej się 
        szybciej.
          - Zaciśnij węzeł z całej siły 
        - powiedział Wolff.
          - W porządku.
          - Czy nie ma kogoś w pobliżu?
          Obejrzała się na lewo i prawo.
          - Nie.
          - Pośpiesz się.
          Zacisnęła węzeł.
          - Rzuć mi linę - rozkazał 
        Wolff.
          Rzuciła mu drugi koniec liny. 
        Złapał go. Wysiłek, jaki wkładał 
        w utrzymanie się na wodzie i 
        jednoczesne przytrzymywanie 
        ciała, wyczerpał go. Musiał na 
        chwilę puścić Smitha, bo 
        potrzebował obu rąk do liny. To 
        oznaczało, że musiał silnie 
        młócić nogami, żeby pozostać w 
        pozycji wyprostowanej. 
        Przeciągnął linę pod pachami 
        topielca. Dwukrotnie okręcił ją 
        wokół torsu i zawiązał supeł. 
        Kilka razy tonął podczas tej 
        operacji, raz zaczerpnął nawet 
        pełne usta ohydnej zmieszanej z 
        krwią wody.
          W końcu robota była skończona.
          - Sprawdź swój węzeł - 
        powiedział do Soni.
          - Jest zaciśnięty.
          - Rzuć teczkę do wody, 






        najdalej, jak możesz.
          Przerzuciła teczkę przez 
        burtę. Wpadła z pluskiem do wody 
        kilka metrów od łodzi - była dla 
        Soni za ciężka, żeby polecieć 
        dalej - i poszła na dno. Lina 
        powoli podążyła w ślad za nią. 
        Potem naprężyła się i ciało 
        zniknęło. Wolff obserwował 
        powierzchnię. Węzły trzymały. 
        Poruszył pod wodą nogami w 
        miejscu, gdzie zniknął topielec. 
        Nie trafił na nic. Ciało było 
        głębiej.
          - Liebe Gott, co za jatka - 
        mruknął.
          Wdrapał się na pokład. 
        Spoglądając za siebie zobaczył, 
        jak różowa smuga szybko znika z 
        powierzchni wody.
          - Dzień dobry - powiedział 
        ktoś.
          Wolff i Sonia obrócili się w 
        stronę nabrzeża.
          - Dzień dobry - odpowiedziała 
        Sonia. - Sąsiadka - mruknęła 
        półgłosem do Wolffa.
          Sąsiadka była mieszanej krwi 
        kobietą w średnim wieku. W ręku 
        trzymała koszyk na zakupy.
          - Słyszałam straszne 
        chlapanie. Czy stało się coś 
        złego?
          - O nie - odpowiedziała Sonia. 
        - Mój piesek wpadł do wody i tu 
        obecny pan Robinson musiał go 
        ratować.
          - Bardzo uprzejmie z jego 
        strony - powiedziała kobieta. - 
        Nie wiedziałam, że ma pani psa.
          - To szczeniak, dostałam go w 
        prezencie.
          - Jakiej rasy?
          Wolffowi chciało się wyć: 
        Zjeżdżaj stąd, ty stara głupia 
        babo!
          - Pudel - odpowiedziała Sonia.
          - Ach, muszę go zobaczyć.
          - Może jutro, teraz zamknęłam go 
        za karę.
          - Biedaczek.
          - Może jednak zmienię ubranie 
        na suche - stwierdził Wolff.
          - Do jutra - powiedziała Sonia 
        do sąsiadki.






          - Miło było pana poznać, panie 
        Robinson - powiedziała sąsiadka.
          Wolff i Sonia zeszli na dół.
          Sonia rzuciła się na sofę i 
        zamknęła oczy. Wolff zdjął z 
        siebie mokre ubranie.
          - To najgorsza rzecz, jaka mi 
        się w życiu przydarzyła - 
        oznajmiła Sonia.
          - Przeżyjesz to - odparł 
        Wolff.
          - Jedno, co mnie pociesza, to 
        to, że był Anglikiem.
          - Tak. Powinnaś skakać do góry 
        z radości.
          - Będę, kiedy przestanie robić 
        mi się niedobrze.
          Wolff przeszedł do łazienki i 
        odkręcił kurki przy wannie. 
        Kiedy wrócił, Sonia spytała:
          - Czy warto było?
          - Tak - Wolff wskazał palcem 
        na wojskowe dokumenty wciąż 
        leżące na podłodze, tam gdzie 
        rzucił je zaskoczony przez 
        Smitha. - Te materiały mają 
        kolosalną wagę... to 
        najwartościowsze ze wszystkiego, 
        co nam dostarczył. Mając to, 
        Rommel może wygrać tę wojnę.
          - Kiedy to prześlesz?
          - Dziś o północy.
          - Dziś w nocy masz 
        przyprowadzić tu Elene.
          Przyjrzał jej się uważnie.
          - Jak możesz myśleć o tych 
        rzeczach, zaraz potem jak 
        zabiliśmy człowieka i zatopili 
        jego ciało?
          Spojrzała na niego wyzywająco.
          - Nie wiem, wiem tylko, że to 
        mnie bardzo podnieca.
          - Mój Boże.
          - Przyprowadzisz ją tutaj tej 
        nocy. Jesteś mi to winien.
          Wolff zawahał się.
          - Będę musiał nawiązać 
        łączność, podczas gdy ona będzie 
        tutaj.
          - Ja się nią zajmę, kiedy 
        będziesz przy radiu.
          - Nie wiem...
          - Pieprzę to, Alex, jesteś mi 
        to winien.
          - W porządku.






          - Dziękuję.
          Wolff wszedł do łazienki. 
        Sonia jest niewiarygodna, 
        myślał. Doprowadza deprawację do 
        szczytów wyrafinowania. Zanurzył 
        się w gorącej wodzie.
          Z sypialni doszedł go jej 
        głos.
          - Ale teraz Smith nie 
        dostarczy ci już żadnych nowych 
        tajemnic.
          - Nie sądzę, żebym ich 
        potrzebował, po bitwie, która 
        nas czeka - odpowiedział Wolff. 
        - Jego przydatność się 
        skończyła.
          Wziął do ręki mydło i zaczął 
        obmywać się z krwi.
        
          21
        
          Vandam zapukał do drzwi 
        mieszkania Elene 
        na godzinę przed jej umówionym 
        spotkaniem z Alexem Wolffem.
          Podeszła do drzwi ubrana w 
        czarną koktajlową suknię, czarne 
        buty na wysokich obcasach i 
        jedwabne pończochy. Na szyi 
        miała cienki złoty łańcuszek. 
        Była umalowana, jej włosy 
        błyszczały. Spodziewała się 
        Vandama.
          Uśmichnął się widząc ją, taką 
        znajomą, a jednocześnie tak 
        niewiarygodnie piękną.
          - Cześć - powiedział.
          - Wejdź. - Przeszła z nim do 
        salonu. - Usiądź.
          Chciał ją pocałować, ale nie 
        dała mu okazji. Usiadł na 
        kanapie.
          - Chcę cię zapoznać ze 
        szczegółami dzisiejszej nocy.
          - Dobrze. - Siadła naprzeciwko 
        niego na krześle. - Chcesz się 
        czegoś napić?
          - Oczywiście.
          - Nalej sobie.
          Spojrzał na nią.
          - Czy coś jest nie w porządku?
          - Skądże. Zrób sobie drinka, a 
        potem mnie poinstruuj.
          Vandam zastygł w bezruchu.
          - O co chodzi?






          - O nic. Mamy coś do 
        zrobienia, więc zabierajmy się 
        do tego.
          Wstał, przeszedł do niej i 
        ukląkł przy jej krześle.
          - Elene. Co ty wyprawiasz?
          Wpatrywała się w niego ze 
        złością. Była bliska łez.
          - Gdzie byłeś przez te dwa 
        dni? - powiedziała głośno.
          Spojrzał w bok, zastanawiając 
        się.
          - W pracy.
          - A jak myślisz, gdzie ja 
        byłam?
          - Przypuszczam, że tutaj.
          - Dokładnie.
          Nie wiedział, o co jej chodzi. 
        Przeszło mu przez myśl, że 
        zakochał się w kobiecie, której 
        prawie nie zna.
          - Ja byłem w pracy, a ty byłaś 
        tutaj i właśnie dlatego jesteś 
        na mnie wściekła?
          - Tak! - krzyknęła.
          - Uspokój się - powiedział 
        Vandam. - Nie rozumiem, dlaczego 
        jesteś taka zła, i chcę, żebyś 
        mi to wyjaśniła.
          - Nie!
          - W takim razie nie wiem, co 
        mam powiedzieć. - Vandam usiadł 
        na podłodze tyłem do niej i 
        zapalił  papierosa. Naprawdę nie 
        wiedział, co ją tak 
        zdenerwowało, ale pełen był 
        dobrych chęci: mógł znosić 
        wymówki i prosić o wybaczenie za 
        to, co zrobił i czego nie 
        zrobił, gotów był wynagrodzić 
        poniesione straty - jedyne, 
        czego nie chciał, to bawić się w 
        zagadki.
          Przez minutę siedzieli w 
        milczeniu, nie patrząc na 
        siebie.
          Elene pociągnęła nosem. Vandam 
        nie widział jej, ale wiedział, 
        że takie pociąganie nosem 
        oznacza płacz.
          - Mogłeś wysłać mi 
        przynajmniej jakąś wiadomość 
        albo głupi bukiet kwiatów - 
        powiedziała.
          - Wiadomość? O czym? 






        Wiedziałaś, że mamy się spotkać 
        dziś wieczorem.
          - O Boże!
          - Kwiaty? Jakie kwiaty? Co 
        chcesz osiągnąć kwiatami? Nie 
        musimy się już bawić w ten 
        sposób.
          - Czyżby?
          - Co chcesz, żebym powiedział?
          - Słuchaj. Przedwczoraj w nocy 
        się kochaliśmy, jeśli jeszcze 
        pamiętasz...
          - Nie wygłupiaj się...
          - Przyprowadziłeś mnie do 
        domu, pocałowałeś na dobranoc. A 
        potem... potem nic.
          Zaciągnął się papierosem.
          - Jeśli jeszcze pamiętasz, 
        niejaki Erwin Rommel z gromadą 
        nazistów u boku puka właśnie do 
        drzwi, a ja jestem jednym z tych, 
        którzy starają się nie wpuścić 
        go do środka.
          - Pięć minut, tyle by ci 
        zajęło wysłanie do mnie 
        wiadomości.
          - Po co?
          - No właśnie, po co? Jestem 
        kobietą zgubioną, nieprawda? 
        Oddaję się mężczyźnie, tak 
        jakbym wypiła szklankę wody. Po 
        godzinie nie pamiętam o 
        niczym... czy tak mnie sobie 
        wyobrażasz? Bo ja widzę to 
        właśnie w ten sposób! Niech cię 
        diabli wezmą, Williamie Vandam, 
        sprawiasz, że czuję się jak  
        tania dziwka!
          Nie miało to więcej sensu niż 
        na początku, ale teraz 
        przynajmniej słyszał w jej 
        głosie ból. Obrócił się twarzą 
        do niej.
          - Jesteś najpiękniejszą 
        rzeczą, jaka mi się przydarzyła 
        od długiego czasu, może w całym 
        moim życiu. Wybacz, że okazałem 
        się głupcem.
          Ujął jej dłoń w swoją.
          Spoglądając w kierunku okna 
        przygryzła wargi i powstrzymała 
        łzy.
          - Tak, jesteś głupcem - 
        powiedziała. Spojrzała na niego 
        i dotknęła jego włosów. - 






        Starym, cholernym głupcem - 
        wyszeptała głaszcząc go po 
        głowie. Z oczu pociekły jej łzy.
          - Tyle jeszcze muszę się o 
        tobie nauczyć - powiedział.
          - I ja o tobie.
          Spojrzał w bok i myślał na 
        głos.
          Ludzie nie mogą znieść tego, 
        że jestem taki opanowany, nie 
        mogli tego znieść nigdy. Nie ci, 
        którzy dla mnie pracują, nie, 
        tym się to podoba. Wiedzą, że 
        kiedy wpadną w panikę, kiedy nie 
        będą w stanie dalej stawiać 
        czoła przeciwnościom, mogą
        zawsze przyjść do mnie i 
        powiedzieć, o co chodzi. A kiedy 
        zobaczę, że nie ma dobrego 
        wyjścia z sytuacji, są tylko 
        złe, powiem im przynajmniej, 
        które z nich będzie mniejszym 
        złem, i ponieważ powiem im to 
        spokojnym głosem, ponieważ okaże 
        się, że dostrzegam problem, a 
        jednak nie wpadam w panikę, 
        odejdą pokrzepieni i zrobią to, 
        co muszą zrobić. Ja tylko jasno 
        stawiam problem i nie daję się 
        przestraszyć, okazuje się 
        jednak, że oni potrzebują 
        właśnie tego. Mimo to... ta sama 
        postawa często wyprowadza innych 
        ludzi z równowagi: moich 
        zwierzchników, przyjaciół, 
        Angelę, ciebie. Nigdy nie 
        rozumiałem dlaczego.
          - Bo czasem powinieneś wpaść w 
        panikę, głuptasie - powiedziała 
        miękko. - Czasem powinieneś 
        pokazać po sobie, że się boisz, 
        że masz na jakimś punkcie bzika. 
        To jest ludzkie i świadczy o 
        tym, że ci na czymś zależy. 
        Kiedy bez przerwy zachowujesz 
        spokój, możemy pomyśleć, że to 
        dlatego, że masz wszystko w 
        nosie.
          - Cóż - powiedział Vandam - 
        ludzie powinni jednak znać mnie 
        lepiej. Przyjaciele, 
        zwierzchnicy, ci, którzy mnie 
        kochają... powinni znać mnie 
        lepiej, jeżeli są coś warci. - 
        Powiedział to szczerze, ale 






        podświadomie przyznawał, że to 
        jego słynne opanowanie w jakimś 
        stopniu wynika z bezwzględności, 
        z uczuciowego chłodu.
          - A jeśli nie znają lepiej...? 
        - Teraz przestała płakać.
          - Powinienem być inny? Nie. - 
        Chciał być z nią szczery. Mógł 
        skłamać, żeby jej zrobić 
        przyjemność: "Tak, masz rację, 
        spróbuję być inny." Ale po co? 
        Jeżeli nie może być sobą w jej 
        obecności, to wszystko to nie ma 
        sensu: będzie nią manipulował, 
        tak jak manipulują nią wszyscy 
        inyi mężczyźni, tak jak on sam 
        manipuluje ludźmi, których nie 
        kocha. Dlatego powiedział jej 
        prawdę.
          - Widzisz... zachowując się w 
        ten sposób, wygrywam. To znaczy, 
        mam na myśli, że dzięki temu 
        jestem górą w tej grze, jaką 
        jest życie. - Uśmiechnął się 
        krzywo. - Stoję z boku. Patrzę 
        na wszystko z dystansu. Są 
        sprawy, na których mi zależy, 
        ale nie zrobię dla nich czegoś, 
        co nie ma sensu, nie będę 
        wykonywał symbolicznych gestów 
        ani wpadał w pusty gniew. Albo 
        się kochamy, albo nie, i nie 
        zmienią tego kwiaty całego 
        świata. To, nad czym dzisiaj 
        pracowałem, ma wpływ na to, czy 
        będziemy żyć, czy zginiemy. 
        Myślałem o tobie cały dzień, ale 
        za każdym razem, kiedy o tobie 
        pomyślałem, zwracałem uwagę z 
        powrotem na sprawy, które są 
        pilniejsze. Pracuję skutecznie, 
        ustalam, co jest w danej chwili 
        najważniejsze, i nie zamartwiam 
        się o ciebie, kiedy wiem, że nic 
        ci nie grozi. Czy możesz sobie 
        wyobrazić, że kiedyś do tego 
        przywykniesz?
          Uśmiechnęła się niewyraźnie.
          - Spróbuję.
          A on przez cały czas zadawał 
        sobie w myśli pytanie: Jak 
        długo? Czy pragnę być z tą 
        kobietą na zawsze? A jeśli nie, 
        to co?
          Stłumił te myśli. W tej chwili 






        nie to było najważniejsze.
          - Po tym wszystkim chciałbym 
        ci powiedzieć: zapomnij o 
        dzisiejszym wieczorze, poradzimy 
        sobie bez ciebie. Ale nie mogę 
        tego powiedzieć, potrzebujemy 
        ciebie i sprawa jest piekielnie 
        ważna.
          - W porządku, rozumiem.
          - Ale przede wszystkim, czy 
        mógłbym cię pocałować na dzień 
        dobry?
          - Proszę.
          Klęcząc przy jej krześle, ujął 
        jej twarz swoją dużą dłonią i 
        pocałował w usta. Wargi miała 
        miękkie, uległe i lekko 
        wilgotne. Delektował się ich 
        smakiem. Nigdy nie zaznał 
        podobnego uczucia, wydawało się, 
        że mógłby ją całować, tak 
        właśnie, przez całą noc i nie 
        czuć zmęczenia.
          W końcu ona cofnęła się, 
        wzięła głęboki oddech i 
        powiedziała:
          - No, no, chcę wierzyć, że to 
        było serio.
          - Możesz być pewna.
          Zaśmiała się.
          - Kiedy to powiedziałeś, byłeś 
        znowu przez moment starym 
        majorem Vandamem, tym, którego 
        znałam, zanim cię poznałam.
          - A twoje "no, no" i ten 
        prowokujący głos... to była 
        stara Elene.
          - Proszę mnie poinstruować, 
        panie majorze.
          - Żeby to zrobić, muszę się 
        wycofać na bezpieczną odległość.
          - Siądź po turecku tam dalej. 
        A propos, nad czym dzisiaj 
        pracowałeś?
          Vandam podszedł do barku i 
        wziął butelkę dżinu.
          - Zaginął major z wywiadu, a 
        razem z nim teczka z poufnymi 
        materiałami.
          - Wolff?
          - Możliwe. Wyszło na jaw, że 
        major parę razy w tygodniu 
        znikał około południa i nikt nie 
        wie, dokąd wychodził. 
        Podejrzewam, że mógł się 






        spotykać z Wolffem.
          - Więc dlaczego zaginął?
          Vandam wzruszył ramionami. - 
        Coś poszło nie tak.
          - Co było dziś w jego teczce?
          Vandam zastanawiał się, ile 
        jej powiedzieć. - Wykaz naszych 
        pozycji obronnych, tak dokładny, 
        że może odmienić rezultat bitwy, 
        która nas czeka. - Smith miał 
        także przy sobie proponowany 
        przez Vandama plan wyprowadzenia 
        Niemców w pole, tego jednak 
        Vandam nie powiedział Elene. 
        Ufał jej całkowicie, ale odezwał 
        się w nim instynkt oficera 
        wywiadu.
          - Tak więc byłoby lepiej, 
        żebyśmy go dzisiaj złapali - 
        zakończył.
          - Ale może być już za późno! 
          - Nie. Niedawno znaleźliśmy 
        odczyt jednego z raportów 
        Wolffa. Został sporządzony o 
        północy. Szpiedzy mają 
        wyznaczony czas na nawiązanie 
        łączności, na ogół o tej samej 
        godzinie każdego dnia. O innej 
        porze ich mocodawcy nie będą 
        prowadzić nasłuchu, w każdym 
        razie nie na ustalonej długości 
        fali, więc nawet jeśli nadają, 
        to nikt ich nie odbiera. Dlatego 
        myślę, że Wolff prześle 
        informacje dziś o północy... o 
        ile go wpierw nie złapiemy.
          Zawahał się i zaraz potem, 
        porzucając swoje obiekcje, 
        postanowił, że powinna jednak w 
        pełni zdawać sobie sprawę z wagi 
        tego, co robi.
          - Jest jeszcze coś. On używa 
        kodu opartego na powieści pod 
        tytułem "Rebeka". Mam jej 
        egzemplarz. Gdybym miał klucz do 
        tego kodu...
          - Co to jest?
          - Po prostu kawałek papieru z 
        wyjaśnieniem, w jaki sposób ma 
        się posługiwać książką, żeby 
        zaszyfrować meldunek.
          - Mów dalej.
          - Gdybym dostał w swoje ręce 
        klucz do "Rebeki", podszyłbym 
        się pod Wolffa i przesłał przez 






        radio fałszywe informacje dla 
        Rommla. To może całkowicie 
        odwrócić karty... może ocalić 
        Egipt. Ale do tego muszę mieć 
        klucz.
          - W porządku. Jaki jest plan 
        na dziś wieczór?
          - Taki sam jak poprzednim 
        razem, tylko jeszcze bardziej 
        dopracowany. Ja będę w 
        restauracji z Jakesem, obaj 
        będziemy mieli pistolety.
          Otworzyła szeroko oczy.
          - Masz przy sobie broń?
          - Nie teraz. Jakes przyniesie 
        ją do restauracji. Poza tym w 
        środku będzie jeszcze dwóch 
        naszych ludzi, a na chodniku na 
        zewnątrz sześciu. Postarają się 
        nie rzucać w oczy. Będą także 
        samochody na cywilnych numerach, 
        gotowe zablokować na odgłos 
        gwizdka wszystkie drogi 
        prowadzące stamtąd. Niezależnie, 
        jak Wolff się zachowa, jeśli 
        chce się z tobą widzieć, 
        złapiemy go.
          Rozległo się pukanie do drzwi.
          - A to co? - zapytał Vandam.
          - Drzwi...
          - Tak, wiem. Czy spodziewasz 
        się kogoś? Albo czegoś?
          - Nie, oczywiście, że nie, za 
        chwilę miałam już wychodzić.
          Vandam zmarszczył brwi. W 
        głowie brzęczały dzwonki 
        alarmowe.
          - To mi się nie podoba. Nie 
        otwieraj.
          - Dobrze - powiedziała Elene. 
        Ale za chwilę zmieniła zdanie. - 
        Muszę otworzyć. To może być mój 
        ojciec. Albo jakaś wiadomość od 
        niego.
          - W porządku, otwórz.
          Elene wyszła z salonu. Vandam 
        siedział nadstawiając uszu. 
        Pukanie rozległo się ponownie, 
        potem Elene otworzyła drzwi. 
          Vandam usłyszał, jak mówi - 
        Alex!
          - Chryste! - wyszeptał.
          Dobiegł go głos Wolffa. - 
        Jesteś już gotowa. Wspaniale. - 
        Głęboki, pewny siebie głos, 






        cedzący angielskie słowa jedynie 
        z leciutkim, trudnym do 
        zidentyfikowania obcym akcentem. 
          - Oczywiście... - powiedziała 
        Elene.
          - Wiem. Czy mogę wejść?
          Vandam przeskoczył przez 
        oparcie kanapy i położył się za 
        nią na podłodze.
          - Oczywiście... - powiedziała 
        Elene.
          Głos Wolffa zbliżał się. - 
        Kochanie, wyglądasz dziś 
        ślicznie.
          Przymila się, drań, pomyślał 
        Vandam.
          Frontowe drzwi się zamknęły.
          - Tędy? - zapytał Wolff.
          - Hm... tak...
          Vandam usłyszał, jak oboje 
        wchodzą do pokoju.
          - Urocze mieszkanie. Mikis 
        Aristopoulos musi ci dobrze 
        płacić - powiedział Wolff.
          - Och, nie pracuję u niego 
        regularnie. To daleki krewny, po 
        prostu mu pomagam.
          - Wujek. Musi być twoim wujem.
          - Och, jest moim stryjecznym, 
        dalekim kuzynem, kimś w tym 
        rodzaju. Nazywa mnie 
        siostrzenicą, żeby nie 
        komplikować.
          - No tak. To dla ciebie.
          - Och, kwiaty. Dziękuję.
          O kurwa, pomyślał Vandam.
          - Czy mogę usiąść? - zapytał 
        Wolff.
          - Oczywiście.
          Vandam poczuł, jak sofa się 
        ugięła pod jego ciężarem. Wolff 
        był dużym mężczyzną. Vandam 
        pamiętał, jak walczył z nim w 
        zaułku. Pamiętał również nóż 
        tamtego. Ręka powędrowała mu do 
        rany na policzku. Co mogę 
        zrobić? - pomyślał.
          Mógł skoczyć na Wolffa teraz. 
        Szpieg był tutaj, miał go 
        praktycznie w swoich rękach. 
        Mniej więcej tyle samo ważyli, 
        byli dla siebie równymi 
        przeciwnikami - jeśli nie liczyć 
        noża. Wolff miał przy sobie nóż 
        tej nocy, kiedy jadł kolację z 






        Sonią, tak więc prawdopodobnie 
        zabiera go ze sobą wszędzie, ma 
        go i teraz.
          Jeżeli będą walczyć, a Wolff 
        sięgnie po nóż, będzie miał 
        przewagę. Wolff zwycięży. Tak 
        było już wcześniej, w zaułku. 
        Vandam znowu dotknął policzka.
          Dlaczego nie przyszedłem tutaj 
        uzbrojony? - pomyślał.
          Jeżeli będą walczyć i Wolff 
        zwycięży, co 
        stanie się potem? Widząc Vandama 
        w mieszkaniu Elene, Wolff zda 
        sobie sprawę, że Elene próbowała 
        złapać go w pułapkę. Co jej 
        zrobi? W Istambule w podobnej 
        sytuacji, poderżnął dziewczynie 
        gardło.
          Vandam zamrugał oczyma, żeby 
        odpędzić od siebie ten obraz.
          - Widzę, że nalałaś sobie 
        drinka przed moim przyjściem. 
        Czy ja też mogę się napić? - 
        zapytał Wolff.
          - Oczywiście  - kolejny raz 
        powiedziała Elene. - Czego się 
        napijesz?
          - Co to jest? - Wolff 
        pociągnął nosem. - O, dżin. Z 
        przyjemnością trochę się napiję.
          To była moja szklanka, 
        pomyślał Vandam. Dzięki Bogu 
        Elene nie piła w ogóle - dwie 
        szklanki zdradziłyby, że coś 
        jest nie tak. Usłyszał brzęk 
        lodu.
          - Zdrowie! - powiedział Wolff.
          - Zdrowie.
          - Nie wygląda na to, żeby ci 
        smakowało.
          - Lód się roztopił.
          Vandam wiedział, dlaczego się 
        skrzywiła łykając jego drinka - 
        w szklance był czysty dżin. I 
        tak dzielnie się spisuje w tej 
        sytuacji, uznał. Co myśli o 
        Vandamie, o tym, co ma zamiar 
        zrobić? Musiała się już 
        domyślić, gdzie się ukrył. 
        Będzie teraz za wszelką cenę 
        starała się nie patrzeć w tym 
        kierunku. Biedna Elene! Znowu 
        spotyka ją coś więcej niż to, na co 
        się godziła.






          Vandam miał nadzieję, że 
        będzie pasywna, pójdzie po linii 
        najmniejszego oporu i zaufa mu.
          Czy Wolff wciąż ma zamiar 
        pójść do restauracji "Oaza"? 
        Może tak. Gdybym tylko mógł być 
        tego pewny, myślał, 
        pozostawiłbym całą sprawę 
        Jakesowi.
          - Wyglądasz na zdenerwowaną, 
        Elene - powiedział Wolff. - Czy 
        przychodząc tutaj pokrzyżowałem 
        twoje plany? Jeżeli masz jeszcze 
        coś do zrobienia przed wyjściem, 
        chcesz dokończyć makijaż czy coś 
        w tym rodzaju... choć uważam, że 
        już teraz niczego ci nie brakuje 
        do doskonałości... nie krępuj 
        się i zostaw mnie tu z butelką 
        dżinu.
          - Nie, nie... Po prostu 
        umówiliśmy się, że się spotkamy 
        w restauracji...
          - A ja zjawiam się tutaj, 
        znowu zmieniając wszystko w 
        ostatniej chwili. Prawdę mówiąc, 
        restauracje mnie nudzą, poza tym 
        to takie jakby to powiedzieć, 
        konwencjonalne miejsce, żeby się 
        spotkać; więc najpierw chciałem, 
        żebyśmy zjedli kolację w 
        towarzystwie, a potem, kiedy 
        przyszła pora, straciłem na to 
        ochotę i pomyślałem, żebyśmy 
        spędzili czas inaczej.
          A zatem nie wybierają się do 
        "Oazy", pomyślał Vandam. 
        Cholera.
          - Co chcesz robić? - zapytała 
        Elene.
          - Czy może to być dla ciebie 
        kolejną niespodzianką?
          Każ mu powiedzieć, pomyślał 
        Vandam.
          - Dobrze - powiedziała Elene.
          Vandam jęknął w duchu. Gdyby 
        Wolff wyjawił, dokąd się 
        wybierają, Vandam mógłby 
        zawiadomić Jakesa i spowodować, 
        żeby zastawiono pułapkę w nowym 
        miejscu. Elene nie rozumowała w 
        sposób właściwy. To zrozumiałe - 
        była przestraszona.
          - Czy możemy już iść? - spytał 
        Wolff.






          - Dobrze.
          Sofa zatrzeszczała, kiedy 
        Wolff wstawał. Teraz powinienem 
        na niego skoczyć, pomyślał 
        Vandam.
          Zbyt ryzykowne.
          Słyszał, jak wyszli z pokoju. 
        Przez chwilę pozostał tam, gdzie 
        był. Doleciał go z korytarza 
        głos Wolffa, mówiącego: - Proszę 
        - kiedy przepuszczał Elene w 
        drzwiach. Potem drzwi się 
        zatrzasnęły.
          Vandam wstał. Powinien iść za 
        nimi i wykorzystać pierwszą 
        nadarzającą się sposobność, żeby 
        zadzwonić do Kwatery Głównej i 
        skontaktować się z Jakesem. 
        Elene nie miała w domu telefonu, 
        w Kairze rzadko kto dysponował 
        aparatem. Zresztą nawet gdyby 
        miała, teraz nie było na to 
        czasu. Podszedł do drzwi 
        frontowych i nasłuchiwał. Nie 
        było nic słychać. Uchylił je 
        lekko: Wolff i Elene odeszli. 
        Wyszedł, zamknął drzwi i pobiegł 
        korytarzem i schodami na dół.
          Kiedy wychodził z budynku, 
        zobaczył ich po drugiej stronie 
        ulicy. Wolff otworzył drzwi 
        samochodu, Elene wsiadła. To nie 
        była taksówka: Wolff musiał 
        wynająć, pożyczyć albo ukraść 
        samochód na ten wieczór. Wolff 
        zamknął drzwi za Elene i obszedł 
        samochód dookoła. Elene wyjrzała 
        przez szybę i spostrzegła 
        Vandama. Patrzyła nań z 
        natężeniem. Odwrócił od niej 
        wzrok. Nie dawał jej żadnego 
        znaku w obawie, że Wolff mógłby 
        to zauważyć.
          Vandam podszedł do motocykla, 
        wskoczył na siodełko i zapuścił 
        motor.
          Samochód Wolffa ruszył ostro, 
        Vandam jechał w ślad za nim.
          Na ulicach wciąż panował 
        tłok. Vandam mógł trzymać się 
        pięć albo sześć samochodów za 
        Wolffem bez obawy, że go zgubi. 
        Zapadał zmierzch, ale tylko 
        nieliczne samochody miały 
        zapalone reflektory.






          Vandam zastanawiał się, dokąd 
        zmierza Wolff. Z pewnością 
        gdzieś się zatrzymają, o ile 
        facet nie zamierza jeździć w 
        kółko całą noc. Żeby tylko 
        zatrzymali się w miejscu, gdzie 
        jest telefon...
          Wyjeżdżali z miasta, w 
        kierunku na Gizę. Zapadła 
        ciemność i Wolff zapalił światła 
        samochodu. Vandam jechał z 
        wyłączonym reflektorem, żeby 
        Wolff nie dostrzegł, że jest 
        śledzony.
          To była koszmarna jazda. Nawet 
        przy świetle dziennym jazda na 
        motocyklu w mieście wytrząsała 
        duszę z człowieka: drogi pełne 
        były dziur, garbów i 
        zdradzieckich plam oleju. Vandam 
        stwierdził, że musi obserwować 
        nawierzchnię tak samo bacznie 
        jak ruch uliczny. Droga na 
        pustyni była jeszcze gorsza, a 
        jednak musiał ją pokonywać bez 
        świateł, starając się nie zgubić 
        z oczu jadącego przed nim 
        samochodu. Kilka razy o mało nie 
        spadł z siodełka.
          Było mu zimno. Nie przewidując 
        nocnej jazdy, włożył tylko 
        mundurową koszulę z krótkimi 
        rękawami. Przy tej szybkości 
        wiatr przewiewał ją na wylot. 
        Jak daleko Wolff ma zamiar 
        jechać?
          Przed nimi zamajaczyły 
        piramidy.
          Nie ma tam telefonu, pomyślał 
        Vandam.
          Samochód Wolffa zwolnił i 
        stanął. Mieli zamiar zrobić 
        sobie piknik u stóp piramid. 
        Vandam wyłączył silnik motocykla 
        i zjechał na bok. Nie dając 
        Wolffowi czasu na wyjście z 
        samochodu, sprowadził motocykl z 
        drogi na piasek. Widziana z 
        bliska pustynia wcale nie była 
        taka płaska. Vandam znalazł 
        skaliste wzniesienie, za którym 
        ułożył motocykl. Sam położył się 
        na piasku obok wzniesienia i 
        obserwował samochód.
          Nic się nie działo.






          Samochód stał nieruchomo, z 
        wyłączonym silnikiem, wewnątrz 
        było ciemno. Co oni tam robią? 
        Vandam poczuł ukłucie zazdrości. 
        Nie wygłupiaj się, powiedział 
        sobie. Jedli, nic więcej. Elene 
        opowiedziała mu o poprzednim 
        pikniku: wędzony łosoś, kurczę 
        na zimno, szampan. Nie całuje 
        się dziewczyny mając usta pełne 
        ryby. A jednak ich palce się 
        zetkną, kiedy będzie jej podawał 
        kieliszek wina...
          Zamknij się.
          Zdecydował, że zaryzykuje i 
        zapali papierosa. Schował się za 
        wzniesieniem, żeby go zapalić, 
        potem wracając na swój 
        posterunek ukrył go w dłoni na 
        sposób wojskowy, zasłaniając 
        ognik.
          Po pięciu papierosach drzwi 
        samochodu otworzyły się.
          Chmury się rozwiały i na niebo 
        wyszedł księżyc. Cały krajobraz 
        skąpany był w srebrze i 
        granacie, potężny cień piramid 
        wznosił się nad błyszczącym 
        piaskiem. Dwie ciemne postaci 
        wysiadły z samochodu i szły w 
        kierunku najbliższego ze 
        starożytnych grobowców. Vandam 
        dostrzegł, że Elene ręce trzyma 
        skrzyżowane na piersiach, tak 
        jakby było jej zimno albo jakby 
        nie chciała, żeby Wolff wziął ją 
        za rękę. Wolff lekko objął ją 
        ramieniem, nie widać było, żeby 
        się sprzeciwiała.
          Zatrzymali się przed samą 
        piramidą i rozmawiali. Wolff 
        wskazywał w górę, Elene chyba, 
        potrząsała głową przecząco: 
        Vandam domyślił się, że nie chce 
        się wspinać na wierzchołek. 
        Poszli dalej wzdłuż podstawy 
        piramidy i zniknęli z pola 
        widzenia.
          Vandam czekał, aż wynurzą się 
        z drugiej strony. Zabierało im 
        to bardzo dużo czasu. Co tam 
        robią? Dosłownie nie mógł się 
        oprzeć pragnieniu, by pójść i 
        zobaczyć.
          Mógł teraz się dostać do 






        samochodu. Bawił się pomysłem 
        zepsucia go, popędzenia z 
        powrotem do miasta i 
        sprowadzenia tu swojej ekipy. 
        Ale kiedy Vandam powróci, Wolffa 
        już tu nie będzie, w nocy nie da 
        się przeszukać pustyni, a rano 
        Wolff może być daleko stąd.
          Prawie nie do zniesienia było 
        obserwować, czekać i nic nie 
        robić, ale Vandam wiedział, że 
        to najlepszy sposób 
        postępowania.
          W końcu Wolff i Elene pokazali 
        się z powrotem. Nadal ją 
        obejmował. Wrócili do samochodu 
        i stanęli przy drzwiach. Wolff 
        wziął Elene w ramiona, 
        powiedział coś i pochylił się, 
        żeby ją pocałować.
          Vandam stanął na nogi.
          Elene nadstawiła Wolffowi 
        policzek, potem obróciła się, 
        wyśliznęła z jego uścisku i 
        wsiadła do samochodu.
          Vandam znowu położył się na 
        piasku.
          Ciszę pustyni zakłócił łoskot 
        zapuszczanego silnika. Vandam 
        patrzył, jak samochód Wolffa 
        zatacza szerokie koło i wjeżdża 
        z powrotem na drogę. Reflektory 
        zbliżały się i Vandam, mimo że 
        dobrze ukryty, odruchowo wtulił 
        głowę w ramiona. Samochód minął 
        go zmierzając w stronę Kairu.
          Vandam wyskoczył zza 
        wzniesienia, wytoczył motocykl 
        na drogę i kopnął rozrusznik. 
        Silnik nie zaskoczył. Vandam 
        zaklął: przeraził się, że do 
        gaźnika mógł się dostać piasek. 
        Spróbował jeszcze raz, tym razem 
        udało się. Wskoczył na siodełko 
        i ruszył w ślad za samochodem.
          Światło księżyca pozwalało mu 
        łatwiej omijać dziury i garby na 
        drodze, ale również był bardziej 
        widoczny. Jechał w dużej 
        odległości za samochodem Wolffa 
        wiedząc, że droga prowadzi tylko 
        do Kairu. Zastanawiał się, co 
        Wolff ma teraz zamiar zrobić. 
        Czy odwiezie Elene do domu? 
        Jeśli tak, to gdzie pojedzie 






        potem? Może zaprowadzi Vandama 
        do swojej kryjówki?
          Chciałbym mieć ten pistolet, 
        pomyślał Vandam.
          A może Wolff zabierze Elene do 
        swojego domu? Facet musi gdzieś 
        mieszkać, musi mieć jakieś 
        łóżko, w jakimś pokoju, w jakimś 
        domu w tym mieście. Vandam był 
        pewien, że Wolff ma zamiar uwieść 
        Elene. Dotychczas był z nią dość 
        cierpliwy i dżentelmeński, ale 
        Vandam widział, że w 
        rzeczywistości jest człowiekiem, 
        który lubi zmierzać szybką drogą 
        do celu. Uwiedzenie mogło być 
        najmniejszym niebezpieczeństwem, 
        które groziło Elene. Co ja bym 
        dał za telefon, myślał 
        Vandam.
          Wjechali na przedmieścia i 
        musiał zachowywać teraz mniejszą 
        odległość. Na szczęście ruch był 
        jeszcze duży. Zastanawiał się, 
        czy się nie zatrzymać i nie 
        przekazać wiadomości jakiemuś 
        policjantowi albo oficerowi, ale 
        Wolff jechał szybko, a poza tym 
        co miałby konkretnie przekazać? 
        Wciąż nie wiedział przecież, 
        dokąd tamten jedzie.
          Zaczął domyślać się 
        odpowiedzi, kiedy przejechali 
        most prowadzący na Zamalek. Tam 
        właśnie mieszkała na swojej 
        łodzi tancerka Sonia. To z 
        pewnością niemożliwe, żeby Wolff 
        tam mieszkał, myślał Vandam, 
        ponieważ od kilku dni miejsce 
        było pod stałą obserwacją. Ale 
        może nie chce zabrać Elene do 
        swego prawdziwego domu i dlatego 
        pożycza łódź.
          Wolff zaparkował na ulicy i 
        wysiadł. Vandam oparł motocykl o 
        mur i pospiesznie opasał koło 
        łańcuchem, żeby zabezpieczyć się 
        przed kradzieżą - motocykl mógł 
        mu jeszcze być potrzebny tej 
        nocy.
          Idąc za Wolffem i Elene 
        przeszedł z ulicy na ścieżkę 
        holowniczą. Obserwował ich zza 
        krzaka. Zastanawiał się, co 
        sobie myśli Elene. Czy spodziewa 






        się, że zostanie uratowana, 
        zanim to się stanie? Czy wierzy, 
        że Vandam wciąż jest blisko i 
        obserwuje ją? Czy może straciła 
        nadzieję?
          Zatrzymali się przed jedną z 
        łodzi - Vandam zapamiętał 
        dokładnie którą - i Wolff pomógł 
        Elene wejść na trap. Czy nie 
        przyszło mu do głowy, pomyślał 
        Vandam, że łódź może być pod 
        stałą obserwacją? Najwyraźniej 
        nie. Wolff wszedł za Elene na 
        pokład i otworzył pokrywę luku. 
        Oboje zniknęli na dole.
          Co teraz? - myślał Vandam. 
        Miał teraz z pewnością najlepszą 
        sposobność, żeby sprowadzić 
        pomoc. Wolff na pewno zamierza 
        spędzić trochę czasu na łodzi. 
        Ale przypuśćmy, że tak się nie 
        stanie. Przypuśćmy, że kiedy Vandam 
        popędzi do telefonu, coś pójdzie 
        nie tak - Elene będzie nalegać, 
        żeby Wolff odwiózł ją do domu, 
        ten zmieni swoje plany albo 
        zdecydują się pójść razem do 
        nocnego klubu?
          Mogę wciąż jeszcze zgubić tego 
        drania, pomyślał Vandam.
          Gdzieś tutaj musi być 
        policjant.
          - Hej - wymówił scenicznym 
        szeptem. - Czy jest tu ktoś? 
        Policja? Jestem major Vandam. 
        Hej, gdzie jest...
          Zza drzewa wynurzyła się 
        ciemna postać.
          - Tak? - powiedział ktoś z 
        arabskim akcentem.
          - Czołem. Jestem major Vandam. 
        Czy jesteś policjantem 
        pilnującym łodzi?
          - Tak, panie majorze.
          - Dobra, słuchaj. Człowiek 
        którego ścigamy, jest teraz na 
        łodzi. Czy masz pistolet?
          - Nie, panie majorze.
          - Cholera. - Vandam rozważał, 
        czy razem z Arabem dadzą radę we 
        dwójkę wkroczyć i opanować łódź. 
        Zdecydował, że nie. Od Araba nie 
        można było oczekiwać, żeby 
        walczył z entuzjazmem, a w 
        zamkniętej przestrzeni nóż 






        Wolffa będzie siał spustoszenie.
          - Dobrze. Chcę, żebyś poszedł 
        do najbliższego telefonu, 
        zadzwonił do Kwatery Głównej i 
        przekazał wiadomość dla kapitana 
        Jakesa albo podpułkownika 
        Bogge'a. To jest wiadomość 
        absolutnie najwyższej rangi. 
        Mają przybyć tutaj natychmiast w 
        pełnym składzie i opanować łódź. 
        Czy wszystko jasne?
          - Kapitan Jakes albo 
        podpułkownik Bogge, Kwatera 
        Główna, mają natychmiast 
        opanować łódź. Tak, panie 
        majorze.
          - W porządku. Pospiesz się.
          Arab oddalił się kłusem.
          Vandam znalazł miejsce, gdzie 
        nie było go widać i skąd mimo to 
        mógł obserwować łódź i nabrzeże. 
        Kilka minut później na ścieżce 
        pojawiła się kobieta. Vandam 
        pomyślał, że wygląda znajomo. 
        Weszła na łódź i wtedy się 
        zorientował, że to Sonia.
          Odetchnął z ulgą: kiedy na 
        pokładzie jest inna kobieta, 
        Wolff nie będzie przynajmniej 
        napastował Elene.
          Usiadł na ziemi i czekał.
        
          22
        
          Arab był w kłopocie. "Idź do 
        najbliższego telefonu", 
        powiedział Anglik. Oczywiście, w 
        domach niedaleko były telefony. 
        Ale w domach z telefonami 

        mieszkali Europejczycy, którzy 
        nie odnoszą się mile do 
        Egipcjanina - nawet jeśli ten 
        jest oficerem policji - walącego 
        o jedenastej w nocy do ich drzwi 
        i domagającego się udostępnienia 
        telefonu. Prawie na pewno 
        odmówią mu, wśród przekleństw i 
        wyzwisk. To będzie bardzo 
        poniżające. Nie miał na sobie 
        munduru, nie nosił nawet swego 
        normalnego cywilnego ubrania 
        składającego się z białej 
        koszuli i czarnych spodni. 
        Ubrany był jak fellach. Nie 
        uwierzą nawet w to, że jest 






        policjantem.
          Nie było na Zamalek budek 
        telefonicznych, o których by 
        wiedział. To pozostawiało mu 
        tylko jedną możliwość: zadzwonić 
        z komisariatu. Skierował się w 
        jego stronę, cały czas biegnąc 
        kłusem.
          Martwiło go również to, że 
        miał zadzwonić do Kwatery 
        Głównej. Wśród egipskich 
        urzędników w Kairze obowiązywała 
        niepisana zasada, że żaden z 
        nich nigdy z własnej woli nie 
        kontaktował się z Brytyjczykami. 
        To zawsze oznaczało kłopoty. 
        Telefonistka w Kwaterze Głównej 
        mogła odmówić połączenia, mogli 
        również odłożyć wiadomość do 
        rana - a potem zaprzeczyć, że w 
        ogóle ją otrzymali - albo kazać 
        mu zadzwonić później. A jeśli 
        cokolwiek pójdzie źle, trzeba 
        będzie odpokutować tysiąc razy. 
        Skąd zresztą wiedział, że 
        człowiek na nabrzeżu był 
        naprawdę majorem Vandamem? Nigdy 
        przedtem go nie widział, a każdy 
        przecież może włożyć na siebie 
        mundur majora. A może to jakiś 
        kawał? Niektórzy młodzi 
        angielscy oficerowie uwielbiali 
        wprost robić sobie żarty ze zbyt 
        gorliwych Egipcjan.
          Miał swój stary sposób na 
        wyjście z sytuacji takich jak 
        ta: podać dalej. Zresztą dostał 
        instrukcje, aby w tej sprawie 
        składać raport wyłącznie swemu 
        zwierzchnikowi i nikomu więcej. 
        Pójdzie na komisariat, 
        zdecydował, i stamtąd zadzwoni 
        do nadinspektora Kemela, do 
        domu.
          Kemel będzie wiedział, co 
        zrobić.
        
          Elene zeszła ze schodków i 
        obróciła się niepewnie. 
        Spodzieała się ujrzeć co 
        najwyżej jakieś żeglarskie 
        akcesoria, a tymczasem jej oczom 
        ukazało się luksusowe, choć 
        nieco pretensjonalne wnętrze 
        mieszkalne. Puszyste dywany, 






        niskie otomany, parę wykwintnych 
        stolików oraz ciężkie aksamitne 
        zasłony, za którymi 
        przypuszczalnie mieściła się 
        sypialnia. Po przeciwnej 
        stronie, w zwężeniu będącym rufą 
        znajdowała się kuchenka, 
        wyposażona w niewielkie, przy 
        tym nowoczesne sprzęty.
          - To twoja własność? - spytała 
        Wolffa.
          - Należy do znajomej osoby - 
        odrzekł. - Siadaj, proszę.
          Poczuła, że znalazła się w 
        potrzasku. Gdzie, u diabła, 
        podział się William Vandam? 
        Podczas jazdy samochodem 
        kilkakrotnie miała wrażenie, że 
        podąża za nimi motocykl, lecz 
        starała się nie oglądać, żeby 
        nie wzbudzać podejrzeń Wolffa. 
        Oczekiwała, że lada chwila 
        żołnierze otoczą samochód, 
        Wolffa aresztują, ją zaś 
        uwolnią; w miarę jednak jak z 
        chwil robiły się godziny, 
        zaczynała myśleć, że wszystko 
        przedtem było snem, a William 
        Vandam nigdy nie istniał.
          Wolff podchodził właśnie do 
        lodówki, sięgał po butelkę 
        szampana, rozglądał się za dwoma 
        kieliszkami, odwijał sreberko z 
        szyjki, odkręcał drucik, 
        wyciągał korek z głośnym hukiem, 
        nalewał szampana do kieliszków. 
        A gdzie, u diabła, podziewał się 
        William?
          Wolffa bała się panicznie. 
        Miała wprawdzie za sobą 
        niejedno, także przygodne, 
        pójście z mężczyzną do łóżka, 
        ale tamtym na ogół ufała, 
        wiedziała, że będą dla niej 
        czuli, a jeśli nie czuli, to 
        przynajmniej dobrzy. Lękała się 
        o swoje ciało: co też Wolff 
        gotów wymyślić, jeśli mu na 
        wszystko pozwoli? Skórę miała 
        wrażliwą, w środku była 
        delikatna i wyczulona na dotyk, 
        leżąc na wznak z rozsuniętymi 
        nogami czuła się zupenie 
        bezbronna... Z kimś kochającym 
        ją, traktującym jej ciało z 






        równym jak ona uważaniem, byłoby 
        to przyjemnością - ale z 
        Wolffem, który zamierzał tylko 
        ją wykorzystać... Wzdrygnęła 
        się.
          - Zimno ci? - spytał, podając 
        jej kieliszek.
          - Nie, to nie dreszcze...
          - Twoje zdrowie - powiedział, 
        unosząc swój.
          W ustach miała sucho. Upiła 
        trochę chłodnego wina, po czym 
        wzięła długi łyk. Poczuła się 
        nieco lepiej.
          Usiadł obok niej na otomanie i 
        odwrócił się, by na nią patrzeć. 
        - Wspaniały wieczór - 
        stwierdził. - Bardzo mi dobrze w 
        twoim towarzystwie. Jesteś 
        czarodziejką.
          Zaczyna się, pomyślała.
          Położył dłoń na jej kolanie.
          Zesztywniała.
          - Jesteś tajemnicza - 
        kontynuował - pociągająca, 
        trochę chłodna, bardzo piękna, 
        chwilami naiwna, chwilami 
        chytrutka... powiesz mi coś?
          - Niewątpliwie. - Nie patrzyła 
        na niego.
          Końcem palca obrysował jej 
        profil: czoło, nos, wargi, 
        brodę. - Dlaczego się ze mną 
        spotykasz?
          O co mu chodzi? Może 
        podejrzewa, czym ona się 
        naprawdę zajmuje? A może to 
        tylko kolejny ruch w jego grze?
          Spojrzała na niego. - Jesteś 
        bardzo atrakcyjnym mężczyzną - 
        odparła.
          - Cieszę się, że tak uważasz. 
        - Znowu położył dłoń na jej 
        kolanie i pochylił się, żeby ją 
        pocałować. Nadstawiła policzek, 
        jak poprzednio. Potarł go 
        wargami. - Czemu się mnie boisz? 
        - spytał szeptem.
          Z pokładu dobiegł jakiś hałas 
        - szybkie, lekkie stąpanie - i 
        ktoś otworzył luk.
          William! - pomyślała.
          Na schodkach ukazała się 
        damska stopa w pantoflu na 
        wysokim obcasie, a po niej jej 






        właścicielka, która zamknąwszy 
        za sobą pokrywę luku, zeszła na 
        dół. Elene rozpoznała w niej 
        Sonię, tancerkę brzucha.
          Co to wszystko, na Boga Ojca, 
        znaczy? - pomyślała.
        
          W porządku, sierżancie - 
        powiedział Kemel do słuchawki. 
        - Słusznie postąpiliście, 
        kontaktując się ze mną. Już ja 
        się tym zajmę. Możecie iść do 
        domu.
          - Dziękuję, panie 
        nadinspektorze - ucieszył się 
        sierżant. - Dobranoc.
          - Dobranoc. - Kemel odłożył 
        słuchawkę. Katastrofa! 
        Brytyjczycy śledzili Alexa 
        Wolffa aż do łodzi i Vandam 
        usiłuje zorganizować obławę. 
        Czym to się skończy? Po 
        pierwsze, wezmą w łeb plany 
        Wolnych Oficerów, plany 
        skorzystania z nadajnika tego 
        Niemca, a przed wkroczeniem 
        Rommla do Egiptu może już nie 
        być innej sposobności podjęcia 
        negocjacji z Rzeszą. Po drugie, 
        skoro Brytyjczycy odkryli, że 
        łódź jest gniazdem szpiegów, to 
        niebawem domyślą się, że Kemel 
        znał prawdę, lecz osłaniał 
        agentów. Należało wymóc na Soni 
        spotkanie w ciągu godzin, a nie 
        dni; cóż, stało się. Co robić?
          Wrócił do sypialni i ubrał się 
        pośpiesznie. - O co chodzi? - 
        spytała go żona z łóżka.
          - Praca - odrzekł szeptem.
          - Oj. - Odwróciła się tyłem.
          Z zamykanej na klucz szuflady 
        biurka wyjął pistolet i schował 
        go do kieszeni marynarki, 
        pocałował żonę, cicho wyszedł z 
        domu. Wsiadł do samochodu i 
        zapuścił motor. Zamyślił się. 
        Najpierw powinien porozmawiać z 
        Sadatem, zajęłoby to jednak zbyt 
        dużo czasu. Tam, przy łodzi, 
        Vandam mógłby się zniecierpliwić 
        i zrobić coś pochopnego. 
        Należało się z nim załatwić, a 
        dopiero potem jechać do domu 
        Sadata.






          Ruszył kierując się na 
        Zamalek. Potrzebował czasu, żeby 
        przemyśleć to wszystko powoli i 
        dokładnie, ale tego czasu 
        właśnie nie miał. Czy powinien 
        zabić Vandama? Nigdy nikogo nie 
        zabił i nie miał pojęcia, czy 
        byłby w stanie tego dokonać. 
        Lata minęły, odkąd kogoś choćby 
        uderzył. Jak potem zatuszuje 
        swój udział w tej sprawie? 
        Niemcy dotrą do Kairu nie 
        wcześniej niż za kilka dobrych 
        dni - niewykluczone zresztą, 
        nawet jeśli nic się nie zmieni, 
        że zostaną odparci. Zaczną się 
        dochodzenia, co się zdarzyło na 
        ścieżce holowniczej, i prędzej 
        czy później zostanie obwiniony. 
        Pewnie go rozstrzelają.
          - Odwagi - powiedział głośno, 
        mając przed oczyma samolot Imama 
        eksplodujący przy przymusowym 
        lądowaniu na pustyni.
          Zaparkował w pobliżu ścieżki 
        holowniczej. Z bagażnika 
        wyciągnął długi kawałek liny. 
        Wepchnął ją do kieszeni 
        marynarki, a pistolet wziął w 
        prawą rękę.
          Ujął go za lufę, jak do 
        ogłuszania. Kiedy to go ostatnio 
        używał? Sześć lat temu, jeśli 
        nie liczyć sporadycznych szkoleń 
        na strzelnicy.
          Podszedł do brzegu rzeki. 
        Omiótł spojrzeniem srebrzysty 
        Nil, czarne cienie łodzi 
        mieszkalnych, szarą kreskę 
        ścieżki i ciemne zarysy krzewów. 
        Vandam był gdzieś w tych 
        zaroślach. Kemel ruszył do 
        przodu, stąpając cicho.
        
          Vandam papierosem oświetlił 
        cyferblat. Była jedenasta 
        trzydzieści. Niewątpliwie coś 
        się stało. Albo arabski 
        policjant przekręcił jego 
        polecenia, albo w Kwaterze 
        Głównej nie zdołali odszukać 
        Jakesa, albo też Bogge'owi udało 
        się zawalić sprawę. Nie mógł 
        jednak pozwolić, by Wolff nadał 
        zdobyte ostatnio informacje. 






        Musiał postawić wszystko na 
        jedną kartę i wejść na pokład.
          Gasząc papierosa usłyszał nie 
        opodal czyjeś kroki. - Kto tam? -
        syknął. - Jakes?
          Ciemna postać, która teraz 
        przed nim stanęła, odpowiedziała 
        szeptem: - To ja.
          Vandam nie poznał tego głosu, 
        nie widział też w ciemności 
        twarzy tamtego. - Kto?
          Postać zbliżyła się i uniosła 
        rękę. - Kto... - zaczął Vandam, 
        uświadamiając sobie 
        jednocześnie, że ręka opada, by 
        zadać mu cios. Szarpnął się. Coś 
        uderzyło go w głowę z boku i 
        zsunęło się na bark. Wrzasnął, 
        bo ból sparaliżował mu prawą 
        rękę. Tamta ręka uniosła się 
        znowu. Zrobił niepewnie krok do 
        przodu, próbując złapać 
        napastnika lewą ręką. Postać 
        odchyliła się do tyłu i jeszcze 
        raz zaatakowała. Tym razem cios 
        ugodził Vandama dokładnie w 
        środek czaszki. Przez chwilę 
        odczuwał straszliwy ból, po czym 
        stracił przytomność.
        
          Kemel schował pistolet i 
        ukląkł obok nieruchomego 
        Vandama. Dotknąwszy jego klatki 
        piersiowej, wyczuł z ulgą bicie 
        serca. Nie tracąc czasu zdjął mu 
        sandały, a potem skarpetki, 
        które zwinąwszy w kłębek wsadził 
        mu w usta. To powinno 
        uniemożliwić Vandamowi wołanie o 
        pomoc. Przewrócił go na brzuch i 
        skrzyżowawszy mu ręce na plecach 
        związał je liną. Drugi jej 
        koniec okręcił wokół kostek u 
        nóg, a resztę liny przywiązał do 
        drzewa.
          Nawet jeśli ocknie się za 
        kilka minut, nie zdoła ani się 
        ruszyć, ani krzyknąć. Zostanie 
        tu, dopóki ktoś się o niego nie 
        potknie. Kiedy może do tego 
        dojść? Normalnie w tych krzakach 
        kręcili się jacyś ludzie, to 
        młodzi chłopcy ze swymi 
        ukochanymi, to żołnierze z 
        ciziami, lecz dziś panowało tu 






        takie zamieszanie, że 
        niewątpliwie wszystkich 
        wypłoszyło. Istniało jednak 
        prawdopodobieństwo, że jakaś 
        spóźniona para natknie się na 
        Vandama lub usłyszy jego jęki... 
        No, trudno, pomyślał Kemel, nie 
        ma co tu stać i martwić się na 
        zapas.
          Postanowił rzucić okiem na 
        łódź. Na palcach podkradł się do 
        "Dżihan". W środku paliło się 
        światło, lecz na iluminatorach 
        były zasłonki. Kusiło go, żeby 
        wejść na pokład, ale najpierw 
        musiał udać się do Sadata, bo 
        nie wiedział, jak postąpić 
        dalej.
          Odwrócił się więc i poszedł z 
        powrotem do samochodu.
        
          - Alex mówił mi o tobie, Elene 
        - powiedziała Sonia obdarzając 
        ją uśmiechem.
          Elene też się do niej 
        uśmiechnęła. Może ona była tą 
        znajomą osobą Wolffa, 
        właścicielką łodzi? Czyżby z nią 
        mieszkał? Ciekawe, czy 
        spodziewał jej się tak wcześnie? 
        Żadne z nich nie wyglądało 
        jednak na rozzłoszczone, 
        zaskoczone bądź 
        zakłopotane. Czując, że należy 
        coś powiedzieć, Elene spytała: - 
        Wracasz z klubu "Cha_$cha", 
        prawda.
          - Tak.
          - A jak dziś poszło?
          - Jak zwykle: dałam z siebie 
        wszystko i rzuciłam ich na 
        kolana.
          Sonia do skromnych nie 
        należała, to pewne.
          Wolff podał Soni kieliszek 
        szampana. Wzięła go nie patrząc 
        na niego. - A ty pracujesz w 
        sklepie Mikisa, czy tak? - 
        zwróciła się do Elene.
          - Nie, nie - odparła, myśląc 
        jednocześnie: Co cię to może 
        obchodzić? - Pomagałam mu przez 
        parę dni, to wszystko. Jesteśmy 
        spokrewnieni.
          - To znaczy, że jesteś 






        Greczynką?
          - Właśnie. - Pogawędka z Sonią 
        działała na Elene uspokajająco. 
        Wszelkie jej obawy minęły. 
        Cokolwiek miało się zdarzyć, to 
        Wolff przecież nie zgwałci jej 
        pod groźbą noża na oczach 
        najsławniejszej kobiety w 
        Egipcie. Dzięki Soni zaczęła 
        oddychać. William zamierzał 
        aresztować Wolffa przed 
        północą... Północ!
          Mało brakowało, a by 
        zapomniała. O północy Wolff miał 
        się skontaktować z wrogiem za 
        pomocą krótkofalówki i przekazać 
        szczegóły dotyczące linii 
        obrony. Gdzie jest ten nadajnik? 
        Czy tu, na łodzi? Bo jeśli gdzie 
        indziej, to wkrótce Wolff będzie 
        musiał wyjść. A jeżeli nadajnik 
        znajduje się w łodzi, to czy 
        zdecyduje się nadać komunikat w 
        obecności jej i Soni? Do czego 
        on zmierza?
          Wolff usiadł obok Elene. 
        Poczuła się trochę niepewnie, 
        mając ich po obu stronach. - 
        Ależ ze mnie szczęściarz - 
        zażartował. - Tak sobie siedzieć 
        z dwiema najpiękniejszymi 
        kobietami w Kairze!
          Elene patrzyła przd siebie nie 
        wiedząc, co powiedzieć.
          - Czy ona nie jest piękna, 
        Soniu? - spytał.
          - Bardzo - odparła Sonia i 
        dotknęła twarzy Elene. Wziąwszy 
        ją za podbródek, odwróciła jej 
        głowę ku sobie. - Czy ja też 
        jestem piękna, Elene?
          - Oczywiście. - Elene 
        zmarszczyła brwi. Działo się coś 
        bardzo dziwnego. Zupełnie 
        jakby...
          - Cieszę się - odrzekła Sonia 
        i położyła dłoń na jej kolanie.
          I Elene wreszcie zrozumiała.
          Wszystko zaczęło układać się w 
        całość: opanowanie Wolffa, jego 
        udawane dobre maniery, ta łódź, 
        niespodziewane zjawienie się 
        Soni... Elene pojęła, że wcale 
        nie jest bezpieczna. Strach 
        przed Wolffem wrócił, jeszcze 






        silniejszy niż przedtem. Ta para 
        zamierzała się nią posłużyć, a 
        ona nie miała wyboru; będzie 
        musiała leżeć, niema i bierna, 
        oni tymczasem zrobią z nią, co 
        zechcą, Wolff z nożem w ręce...
          Uspokój się.
          Nie wolno mi się bać. Muszę 
        jakoś wytrzymać znęcanie się 
        tych dwojga zdeprawowanych 
        pomyleńców. Gra idzie o większą 
        stawkę. Nie myśl o swym cennnym 
        ciałku, myśl o radiu i o tym, 
        jak przeszkodzić Wolffowi w jego 
        użyciu.
          Ten trójkąt może mieć swoje 
        atuty.
          Spojrzała ukradkiem na 
        zegarek. Za kwadrans północ. 
        Zbyt późno, by liczyć na 
        Williama. Ona, Elene, była teraz 
        jedyną osobą zdolną powstrzymać 
        Wolffa.
          Chyba nawet wiedziała, jak się 
        do tego zabrać.
          Sonia i Wolff wymienili 
        znaczące spojrzenia. Trzymając 
        każde dłoń na udzie Elene, 
        wychylili się ku sobie i zaczęli 
        się całować tuż przed jej 
        oczyma.
          Patrzyła. To był długi, 
        zmysłowy pocałunek. Co ja mam 
        robić? - zastanawiała się.
          Odsunęli się od siebie.
          Teraz Wolff zaczął ją całować 
        w ten sam sposób. Nie broniła 
        się. Wtem na jej brodzie 
        spoczęła dłoń Soni. Sonia 
        odwróciła jej twarz ku sobie i 
        pocałowała w usta.
          Elene zamknęła oczy i 
        powtarzała sobie w myśli: To nic 
        nie boli, nic nie boli.
          Boleć nie bolało, ale to takie 
        dziwne uczucie być namiętnie 
        całowaną przez inną kobietę.
          Zaczęła się zastanawiać, co 
        zrobić, żeby przejąć kontrolę 
        nad sytuacją.
          Sonia szarpnięciem rozpięŁa 
        bluzkę. Miała duże brązowe 
        piersi. Wolff skłonił głowę i 
        wziął do ust jej sutek. Elene 
        poczuła, że Sonia pcha jej głowę 






        w dół. Pojęła, że ma go 
        naśladować, co też zrobiła. 
        Sonia jęknęła.
          A więc to wszystko było dla 
        niej: spełniali jej zachciankę, 
        jej kaprys; to ona, nie Wolff, 
        dyszała teraz, postękiwała. 
        Elene przeraziła się, że Wolff 
        gotów za chwilę odejść do swego 
        nadajnika. Pieszcząc 
        mechanicznie Sonię, zastanawiała 
        się gorączkowo, jak doprowadzić 
        do tego, żeby i Wolffowi żądza 
        odebrała rozum.
          Cokolwiek jednak przychodziło 
        jej do głowy, wydawało się 
        śmieszne w kontekście tej 
        idiotycznej, groteskowej 
        sytuacji.
          Ale przecież muszę przytrzymać 
        Wolffa z dala od nadajnika.
          Czy istnieje jakiś klucz do 
        tego, co tu się dzieje? O co im 
        naprawdę chodzi?
          Oderwała się od Soni i 
        pocałowała Wolffa. Podał jej 
        usta. Odnalazła jego rękę i 
        wsunęła między swoje uda. 
        Oddychał głęboko. Ma jednak 
        ochotę, pomyślała.
          Sonia spróbowała ich 
        rozdzielić.
          Wolff popatrzył na nią z 
        uwagą, po czym wymierzył jej 
        siarczysty policzek.
          Elene zatkało. Czy to jest tym 
        kluczem? To bez wątpienia taka 
        ich gra.
          Wolff zajął się znowu Elene. 
        Sonia drugi raz usiłowała się 
        wcisnąć między nich.
          Teraz Elene ją uderzyła.
          Sonia wydała z siebie gardłowy 
        krzyk.
          Udało się. Zgadłam, w co 
        grają. Panuję wreszcie nad 
        sytuacją, cieszyła się Elene.
          Dostrzegła, że Wolff zerka na 
        zegarek.
          Wstała. Spojrzeli na nią 
        zaskoczeni. Uniosła ręce i 
        powoli ściągnęła przez głowę 
        suknię, rzuciła ją na bok, 
        zostając w czarnej bieliźnie i 
        pończochach. Włożyła ręce między 






        uda, po czym przeciągnęła nimi 
        zmysłowo po ciele, krzyżując je 
        w końcu na piersiach. Na twarzy 
        Wolffa zaszła zmiana: zniknęło 
        dotychczasowe opanowanie. Patrzył 
        na nią oczyma szeroko otwartymi 
        z pożądania. Był napięty, 
        zahipnotyzowany. Oblizywał 
        wargi. Podniósłszy lewą nogę, 
        Elene oparła stopę w pantoflu na 
        obcasie między piersiami Soni, a 
        następnie pchnęła ją do tyłu. 
        Schwyciła głowę Wolffa i 
        przyciągnęła ją do łona. 
          Sonia zaczęła całować jej 
        stopę.
          Wolff wydał z siebie dźwięk 
        pomiędzy jękiem a westchnieniem 
        i skrył twarz między udami 
        Elene.
          Elene spojrzała na zegarek.
          Była północ.
        
          23
        
          Elene leżała w łóżku na wznak, 
        naga. W zupełnym bezruchu, 
        sztywna, z napiętymi mięśniami i 
        wzrokiem utkwionym w pusty 
        sufit. Z jej prawej strony leżała na 
        brzuchu Sonia - ręce i nogi 
        rozrzucone na pościeli - zdążyła 
        już zasnąć, chrapała. Prawą ręką 
        muskała jej biodro. Wolff 
        znajdował się po lewej stronie 
        Elene. Leżał na boku, twarzą do 
        niej, i sennie gładził jej 
        ciało.
          Jakoś mnie to nie zabiło, 
        pomyślała.
          Gra zasadzała się na 
        przyciąganiu i odpychaniu Soni. 
        Im bardziej oboje ją odpychali i 
        znieważali, tym bardziej ją to 
        podniecało, aż do momentu 
        kulminacyjnego, w którym Wolff 
        odepchnął Elene i kochał się z 
        Sonią. Ten scenariusz tamci 
        oczywiście mieli opanowany; 
        grywali według niego już 
        wcześniej.
          Elene sprawiło to małą 
        przyjemność, ale nie odczuwała 
        obrzydzenia, upokorzenia czy 
        wstrętu. Czuła tylko, że została 






        zdradzona, i to zdradzona przez 
        samą siebie. Jak gdyby oddała do 
        lombardu pierścionek od 
        ukochanego, ścieła na sprzedaż 
        swe długie włosy bądź wysłała 
        dziecko do pracy w młynie. 
        Obraziła samą siebie. Najgorsze, 
        że sama, wiodąc takie, a nie 
        inne życie, do tego 
        doprowadziła: przez osiem lat od 
        opuszczenia domu kroczyła po 
        śliskim zboczu; ześliźnięcie się 
        z niego groziło prostytucją i 
        tym się to skończyło.
          Poczuła, że głaskanie ustało. 
        Zerknęła na twarz Wolffa. Oczy 
        miał zamknięte, zasypiał.
          Zachodziła w głowę, co też się 
        mogło stać z Vandamem.
          Coś poszło nie tak. 
        Niewykluczone, że w Kairze 
        Vandam stracił z oczu samochód 
        Wolffa. A może miał wypadek? Tak 
        czy inaczej, Vandam już nad nią 
        nie czuwał. Była zdana na 
        siebie.
          Zdołała doprowadzić do tego, 
        że Wolff zapomniał o nadaniu 
        nocnego meldunku do Rommla - co 
        jednak przeszkodzi mu zrobić to 
        następnej nocy? Powinna więc 
        dotrzeć do Kwatery Głównej i 
        poinforować Jakesa, gdzie 
        znajduje się Wolff. Trzeba 
        wyśliznąć się stąd czym prędzej, 
        odszukać Jakesa - niech 
        wyciągnie z łóżek swoich 
        ludzi...
          Trwałoby to zbyt długo. W tym 
        czasie Wolff pewnie by się 
        obudził, stwierdził, że jej nie 
        ma, i znowu gdzieś przepadł.
          Czy ten nadajnik jest tutaj, 
        czy gdzie indziej? To 
        zasadnicza sprawa.
          Przypomniała sobie, co Vandam 
        powiedział wieczorem (czy to 
        faktycznie zaledwie kilka godzin 
        temu?): "Gdybym dostał w swoje 
        ręce klucz do "Rebeki", 
        podszyłbym się pod Wolffa i 
        przesłał przez radio fałszywe 
        informacje... to może całkowicie 
        odwrócić karty..."
          A gdybym ja znalazła ten 






        klucz? - pomyślała.
          Vandam mówił, że jest to 
        kawałek papieru, na którym 
        zapisano, jak szyfrować meldunki 
        za pomocą książki.
          Elene pojęła, że ma okazję 
        odnaleźć zarówno nadajnik, jak i 
        klucz do szyfru.
          Trzeba przeszukać łódź.
          Lecz nie ruszyła się z 
        miejsca. Znowu ogarnął ją 
        strach. Bo jeśli Wolff ją 
        przyłapie... Nie zapomniała jego 
        teorii na temat ludzi, świat 
        jest podzielony na panów i 
        niewolników. Życie niewolnika 
        nie ma żadnej wartości.
          Nie, zdecydowała, wyjdę stąd 
        rano, jak gdyby nigdy nic, a 
        potem powiem Brytyjczykom, gdzie 
        mogą znaleźć Wolffa, oni zrobią 
        obławę i...
          A jeśli Wolff zniknie do tego 
        czasu? Jeżeli nie znajdą 
        nadajnika?
          Wszystko poszłoby na marne.
          Wolff oddychał powoli i 
        regularnie; prędko zasnął. Elene 
        sięgnęła w dół, dotknęła 
        bezwładnej ręki Soni i zsunęła 
        ją ze swego biodra na 
        prześcieradło. Sonia ani 
        drgnęła.
          Żadne z nich już jej nie 
        dotykało. Co za ulga.
          Pomalutku usiadła.
          Zmiana obciążenia materaca nie 
        uszła uwagi tamtych dwojga. 
        Sonia mruknęła, uniosła głowę, 
        odwróciła ją w drugą stronę i 
        znowu zaczęła chrapać. Wolff 
        przewrócił się na plecy, nie 
        otwierając oczu.
          Stopniowo drętwiejąc przy 
        każdym ruchu materaca, Elene 
        przekręciła się tak, by się 
        znaleźć na rękach  i kolanach, 
        twarzą do wezgłowia łóżka. 
        Zaczęła ostrożnie czołgać się 
        tyłem: prawe kolano, lewa dłoń, 
        lewe kolano, prawa dłoń. Ani na 
        moment nie spuszczała wzroku z 
        dwóch uśpionych twarzy. Koniec 
        łóżka wydawał jej się odległy o 
        wiele kilometrów. Cisza grzmiała 






        w uszach jak burza. Wtem łódź 
        zakołysała się na falach 
        powstałych za przepływającą 
        barką, więc Elene skorzystała z 
        okazji i prędko wycofała się z 
        łóżka. Po czym stała jak 
        wrośnięta w podłogę i póki łódź 
        nie przestała się chwiać, 
        obserwowała ich bacznie. Nie 
        obudzili się.
          Od czego by tu zacząć 
        poszukiwania? Postanowiła 
        działać systematycznie: zacząć 
        od dziobu, posuwać się w stronę 
        rufy. W dziobie znajdowała się 
        łazienka. Elene uświadomiła 
        sobie, że tak czy inaczej 
        musiała tam pójść. Przemknąwszy 
        się przez sypialnię, weszła do 
        maciupkiej łazienki. 
          Siedząc na sedesie rozejrzała 
        się wokół siebie. Gdzie może być 
        ukryty ten nadajnik? Nie miała 
        właściwie pojęcia, jakiej jest 
        on wielkości. Walizki? Teczki? 
        Damskiej torebki? W łazience 
        znajdowała się umywalka, 
        niewielki brodzik i szafka 
        ścienna. Elene wstała i zajrzała 
        do niej. Znalazła przybory do 
        golenia, pigułki i zwitek 
        bandaża.
          Nadajnika w łazience nie było.
          Nie miała odwagi przeszukiwać 
        sypialni, póki oni tam spali, 
        przynajmniej jeszcze nie teraz. 
        Minęła ją i przeszła za zasłonę, 
        do salonu. Obrzuciła go szybkim 
        spojrzeniem. Zdenerwowanie 
        nagliło ją do pośpiechu, 
        nakazała sobie jednak zachowanie 
        spokoju i czujności. Zaczęła od 
        prawej burty. Stała tam otomana. 
        Elene popukała leciutko w jej 
        podstawę: robiła wrażenie 
        pustej. Dobre miejsce na 
        nadajnik. Spróbowała więc unieść 
        otomanę, lecz ta ani drgnęła. 
        Przyjrzawszy się jej bokom, 
        Elene stwierdziła, że jest 
        przyśrubowana do podłogi. Śruby 
        okazały się mocno dokręcone. 
        Nadajnika nie mogło tam być. Tuż 
        obok stała wysoka szafa. Elene 
        otworzyła ją delikatnie. 






        Rozległo się skrzypnięcie. 
        Znieruchomiała. W sypialni ktoś 
        chrząknął. Naszykowała się, że 
        zaraz zza zasłony wypadnie Wolff 
        i przyłapie ją na gorącym 
        uczynku. Nic się jednak nie 
        stało.
          Zajrzała do szafy: szczotka do 
        zamiatania, kilka ścierek, płyny 
        i pasty oraz latarka. Ani śladu 
        nadajnika. Zamknęła szafę, która 
        znowu zaskrzypiała.
          Elene przeszła do części 
        kuchennej. Do sprawdzenia miała 
        tu sześć szafek. Zawierały 
        naczynia, konserwy, garnki, 
        kieliszki, zapas kawy, ryżu, 
        herbaty, a także ręczniki. Pod 
        zlewem stało wiaderko na kuchenne
        odpadki. Elene zerknęła do 
        lodówki, gdzie nie było nic poza 
        butelką szampana. Pozostało 
        jeszcze kilka szuflad. Czy 
        nadajnik zmieściłby się w 
        szufladzie? Wysunęła pierwszą z 
        nich. Brzęk sztućców podrażnił 
        jej nerwy. Żadnego nadajnika. W 
        następnej bogaty wybór przypraw 
        i zapachów - od curry do esencji 
        waniliowej - ktoś tu lubił 
        gotować. W kolejnej szufladzie 
        noże kuchenne.
          Obok kuchenki stał sekretarzyk 
        ze składanym blatem. Pod spodem 
        znajdowała się niewielka 
        walizka. Elene uniosła ją. 
        Ciężka. Otworzyła. Ujrzała 
        nadajnik.
          Serce jej zabiło.
          Taka zwykła walizka z dwoma 
        zamkami, skórzaną rączką i 
        wzmocnieniami na rogach. 
        Nadajnik całkowicie wypełniał 
        jej wnętrze, jak gdyby go 
        specjalnie do niej 
        zaprojektowano. Między wypukłym 
        wiekiem walizki a powierzchnią 
        aparatu było trochę wolnego 
        miejsca i tam włożono książkę, 
        oberwawszy uprzednio tekturowe 
        okładki, żeby się zmieściła. 
        Elene wyjęła ją i zajrzała do 
        środka "Śniło mi się tej nocy, 
        że znów jestem w Manderley", 
        przeczytała. To właśnie była 






        "Rebeka".
          Elene zaczęła przerzucać 
        kartki. W środku coś było. 
        Otworzyła książkę w tym miejscu 
        i na podłogę wypadł kawałek 
        papieru. Schyliła się i 
        podniosła go. Widniały na nim 
        liczby, daty oraz jakieś 
        niemieckie słowa. To na pewno 
        był klucz do szyfru.
          Trzymała w dłoni coś, czego 
        potrzebował Vandam, żeby zmienić 
        losy wojny.
          Nagle poczuła się przytłoczona 
        spoczywającą na niej 
        odpowiedzialnością.
          Bez tego, myślała Wolff nie 
        może przekazać informacji 
        Rommlowi, a jeśli wyśle je nie 
        zaszyfrowane, to Niemcy nie 
        uwierzą w nie, zresztą będą 
        podejrzewać, że alianci je 
        przechwycili... Bez tego Wolff 
        jest nieszkodliwy. Z tym Vandam 
        może wygrać wojnę.
          Musi więc natychmiast uciec 
        zabierając szyfr ze sobą.
          Dopiero teraz dotarło do niej, 
        że jest całkiem naga. Podeszła 
        do otomany, gdzie leżała jej suknia 
        - niedbale rzucona i 
        pognieciona. Odłożyła na bok 
        książkę i kartkę z kluczem, 
        sięgnęła po suknię, wciągnęła ją 
        przez głowę.
          Skrzypnęło łóżko.
          Hałas za zasłonami nie budził 
        wątpliwości - ktoś wstawał z 
        łóżka, ktoś ciężki, więc móhł to 
        być tylko on. Elene 
        znieruchomiała. Stała jak 
        sparaliżowana. Kroki Wolffa 
        zbliżyły się do zasłon, po czym 
        oddaliły. Trzasnęły drzwi 
        łazienki.
          Nie było czasu na wkładanie 
        majtek. Chwyciła torebkę, 
        pantofle, książkę z cenną kartką 
        w środku. Usłyszała, że Wolff 
        wyszedł z łazienki. Podbiegła do 
        schodków i zaczęła się po nich 
        wspinać, krzywiąc się, bo wąskie 
        stopnie wrzynały się boleśnie w 
        jej bose stopy. Spojrzała w dół: 
        zza zasłony wyłonił się właśnie 






        Wolff i patrzył na nią 
        zdziwiony. Jego wzrok powędrował 
        ku otwartej walizce na podłodze. 
        Elene skupiła się na pokrywie 
        luku. Unieruchomiały ją dwa 
        rygle. Wyciągnęła je. Kątem oka 
        dostrzegła Wolffa rzucającego 
        się ku schodkom. Pchnęła do góry 
        klapę i wdrapała się na pokład. 
        Prostując się dojrzała Wolffa, 
        wspinającego się po schodkach. 
        Nie tracąc czasu schyliła się i 
        uniosła ciężką drewnianą klapę. 
        Gdy prawa dłoń Wolffa ukazała 
        się na krawędzi otworu, z całej 
        siły przytrzasnęła mu palce. 
        Usłyszała jak zawył z bólu. 
        Przebiegła przez pokład i trap.
          O właśnie: trap prowadzący z 
        łodzi na brzeg. Elene 
        przystanęła, chwyciła za koniec 
        i zepchnęła trap do rzeki.
          Wolff wydostawał się już z luku, 
        na jego twarzy malowały się ból 
        i wściekłość.
          Na widok Wolffa biegnącego po 
        pokładzie wpadła w panikę. 
        Przecież nie będzie gonił mnie 
        nagi, próbowała się pocieszać. A 
        Wolff już brał rozbieg, żeby 
        przeskoczyć burtę łodzi.
          Nie, to mu się nie może udać.
          Wylądował na samej krawędzi 
        lądu i zatoczył młynka 
        ramionami, usiłująłc złapać 
        równowagę. W nagłym przypływie 
        odwagi Elene podbiegła do niego 
        i zanim zdążył zapanować nad 
        ruchami, pchnęła go do wody.
          Po czym odwróciła się i 
        zaczęła uciekać ścieżką wzdłuż 
        nabrzeża.
          Dotarłszy do końca ścieżki, na 
        ulicę, przystanęła i spojrzała 
        za siebie. Serce waliło jej jak 
        szalone, z trudem łapała 
        powietrze. Obraz Wolffa nagiego, 
        ociekającego wodą, gramolącego 
        się na gliniasty brzeg sprawił 
        jej satysfakcję. Dniało już, 
        więc nie mógł w tym stanie gonić 
        jej daleko. Odwróciła się ku 
        ulicy, zaczęła biec i nagle się 
        z kimś zderzyła.
          Czyjeś silne ręce zacisnęły 






        się wokół niej jak kleszcze. 
        Szarpnęła się desperacko, 
        wyrwała i znowu została 
        schwytana. Załamało ją to 
        kompletnie: po tym wszystkim, 
        myślała zrozpaczona, po tym 
        wszystkim.
          Tamte ręce odwróciły ją i 
        poczęły prowadzić w kierunku 
        łodzi. Widząc zbliżającego się 
        Wolffa, szarpnęła się ponownie, 
        na co jedna z trzymających ją 
        dłoni znalazła się na jej szyi. 
        Otworzyła usta, żeby zawołać o 
        pomoc, zanim jednak wydała 
        jakikolwiek dźwięk, napastnik 
        wsadził jej palce do gardła i o 
        mało nie zwymiotowała.
          - Kim pan jest? - spytał 
        Wolff, podchodząc blisko.
          - Nazywam się Kemel. A pan to 
        zapewne Wolff?
          - Dzięki Bogu, że pan tu był.
          - Znalazł się pan w opałach, 
        Wolff - oznajmił ten o nazwisku 
        Kemel.
          - Wejdźmy lepiej na pokład... 
        O, do diabła, zatopiła tę 
        pieprzoną kładkę. - Popatrzył w 
        dół, gdzie obok łodzi pływał 
        trap. - Bardziej mokry już być 
        nie mogę - mruknął, a następnie 
        ześliznął się po zboczu do wody, 
        chwycił obiema rękami trap, 
        wyrzucił go na brzeg i wspiął 
        się za nim. Uniósł go, 
        przerzucił ponad rzeką na 
        pokład.
          - Tędy - powiedział.
          Kemel zmusił Elene do wejścia 
        na pokład i dalej w dół po 
        schodkach.
          - Niech ona tu siądzie - 
        polecił Wolff wskazując na 
        otomanę. Kemel pchnął Elene, 
        niezbyt brutalnie, w jej stronę 
        i zmusił, żeby usiadła.
          Wolff zniknął za zasłoną, po 
        czym wrócił z dużym ręcznikiem. 
        Zaczął się wycierać. Nie robił 
        wrażenia zawstydzonego swoją 
        nagością.
          Elene zdziwił niski wzrost 
        Kemela. Kiedy ją prowadził, 
        wyobrażała sobie, że jest 






        postury Wolffa. Był przystojnym 
        ciemnoskórym Arabem. Z 
        zakłopotaniem odwracał wzrok od 
        Wolffa.
          Wolff owinął sobie ręcznik 
        wokół bioder i usiadł. Przyjrzał 
        się uważnie swojej dłoni. - Mało 
        brakowało, a połamałaby mi palce 
        - powiedział. Przeniósł wzrok na 
        Elene. Malowała się w nim złość 
        i rozbawienie.
          - A gdzie Sonia? - 
        zainteresował się Kemel.
          - W łóżku - odparł Wolff, 
        robiąc ruch głową w stronę 
        zasłon. - Nie obudzi jej nawet 
        trzęsienie ziemi, a już 
        szczególnie po nocnej orgii.
          Elene dostrzegła, że słowa 
        Wolffa wprawiają Kemela w 
        zażenowanie. A może denerwował 
        go brak powagi Wolffa. - Znalazł 
        się pan w opałach - powtórzył z 
        naciskiem.
          - Tak - przyznał Wolff. -
        Domyślam się, że ona 
        pracuje dla Vandama.
          - Tego akurat nie wiem. 
        Zadzwonił do mnie w środku nocy 
        człowiek, którego postawiłem na 
        ścieżce holowniczej. Powiedział, 
        że zjawił się Vandam i wysłał go 
        po pomoc.
          Jego słowa wywarły ogromne 
        wrażenie na Wolffie. - Byliśmy 
        tak blisko! - wykrzyknął. Minę 
        miał niepewną. - A gdzie on jest 
        teraz? - spytał.
          - Tam, gdzie był. Dałem mu w 
        łeb i związałem.
          Elene ścisnęło się serce. 
        Vandam leżał tam, w krzakach, 
        pobity i skrępowany... tylko on 
        wiedział, dokąd ona poszła. 
        Wszystko na nic.
          Wolff pokiwał głową. - Vandam 
        przyszedł tu za nią. Tych dwoje 
        zna to miejsce. Jeżeli mam tu 
        zostać, muszę ich zabić.
          Elene wstrząsnął dreszcz: jak 
        beztrosko mówił o zabijaniu. 
        Panowie i niewolnicy, 
        przypomniała sobie.
          - To nie byłoby najlepsze 
        wyjście - odezwał się Kemel. - 






        Jeśli zabije pan Vandama, to 
        wyjdzie na to, że ja to 
        zrobiłem. Pan sobie wyjedzie, a 
        ja muszę żyć w tym mieście. - 
        Przerwał, obserwując Wolffa 
        zwężonymi oczyma. - Jeżeli 
        natomiast przyjdzie panu do 
        głowy i mnie załatwić, to 
        zostaje jeszcze ten, który 
        telefonował do mnie w nocy.
          - A więc nie mam wyboru - 
        rozzłościł się Wolff. - Muszę 
        się wynieść. Niech to diabli.
          Kemel przytaknął. - Jeśli pan 
        zniknie, ja już to jakoś 
        zatuszuję. Ale coś za coś. Niech 
        pan pomyśli, dlaczego panu 
        pomagam.
          - Chce pan rozmawiać z 
        Rommlem.
          - Właśnie.
          - Jutro w nocy... to znaczy 
        dziś w nocy... prawie nie 
        spałem, cholera... wysyłam 
        wiadomość. Jak mi pan powie, co 
        chcecie przekazać, to ja...
          - Nie, nie - przerwał mu 
        Kemel. - Chcemy to zrobić sami. 
        Potrzebujemy nadajnika.
          Wolff zmarszczył brwi. Elene 
        domyśliła się, że Kemel jest 
        nacjonalistycznym rebeliantem 
        współpracującym albo szukającym 
        współpracy z Niemcami.
          - Moglibyśmy przesłać też 
        pański meldunek - dodał.
          - Nie potrzeba - odparł Wolff. 
        Po jego minie widać było, że 
        wpadł na jakiś pomysł. - Mam 
        drugi nadajnik.
          - A więc dogadaliśmy się.
          - To ten - Wolff wskazał na 
        otwartą walizkę stojącą na 
        podłodze, tam gdzie zostawiła ją 
        Elene. - Jest już nastrojony na 
        odpowiednią długość fali. 
        Pozostaje wam tylko nadać 
        wiadomość o północy, kiedy 
        zechcecie.
          Kemel podszedł do nadajnika i 
        zaczął go oglądać. Elene była 
        ciekawa, dlaczego Wolff nie 
        powiedział nic o kodzie. 
        Najwyraźniej nie dbał o to, czy 
        Kemelowi uda się nawiązać 






        kontakt z Rommlem, zaś 
        zdradzenie mu szyfru groziło, że 
        trafi on w niepowołane ręce. 
        Wolffowi znowu udało się 
        zabezpieczyć.
          - Gdzie ten Vandam mieszka? - 
        spytał Wolff.
          Kemel podał mu adres.
          Po co mu to? - zaniepokoiła 
        się Elene.
          - Ma żonę, co? - pytał dalej 
        Wolff.
          - Nie.
          - Kawaler, psiakrew.
          - Nie kawaler - powiedział 
        Kemel nie odrywając oczu od 
        nadajnika. - Wdowiec. Jego żona 
        zginęła w zeszłym roku na 
        Krecie.
          - Ma dzieci?
          - Ma - odrzekł Kemel. - 
        Chłopca imieniem Billy, jak 
        słyszałem. A bo co?
          Wolff wzruszył ramionami. - Po 
        prostu interesuje mnie, może 
        przesadnie, facet, który o mało 
        co by mnie złapał.
          Elene nie miała wątpliwości, 
        że kłamie.
          Kemel zamknął walizkę z 
        wyraźnie zadowoloną miną.
          - Popilnuje pan jej jeszcze 
        chwilę? - zwrócił się do niego 
        Wolff.
          - Oczywiście.
          Wolff miał już odejść, kiedy o 
        czymś sobie przypomniał. Elene 
        wciąż ściskała w dłoni "Rebekę. 
        Odwrócił się, odebrał jej 
        książkę, po czym wszedł za 
        zasłony.
          Elene pomyślała: Gdybym 
        powiedziała Kemelowi o kodzie, 
        to może zmusiłby Wolffa, żeby mu 
        go dał, dzięki czemu może w 
        końcu szyfr trafiłby do rąk 
        Vandama... ale co będzie ze mną?
          - Co... - zaczął Kemel, lecz 
        przerwał, bo wrócił Wolff z 
        ubraniem i zaczął je wkładać.
          - Jakie ma pan hasło? - 
        zapytał go Kemel.
          - Sfinks - padła krótka 
        odpowiedź.
          - A szyfr?






          - Nie ma szyfru.
          - Co było w tej książce?
          Wolff obrzucił go wściekłym 
        spojrzeniem. - Szyfr - 
        odpowiedział - ale pan go nie 
        dostanie.
          - My go potrzebujemy.
          - Nie mogę wam go dać - nie 
        ustępował Wolff. - Spróbujcie 
        nadać wiadomość nie szyfrowaną.
          Kemel pokiwał głową.
          Ni stąd, ni zowąd w dłoni 
        Wolffa błysnął nóż. - Niech się 
        pan nie upiera - powiedział. - 
        Wiem, że ma pan w kieszeni 
        pistolet, ale jeśli go pan 
        użyje, będzie pan musiał 
        wytłumaczyć to Brytyjczykom. 
        Więc lepiej niech się pan stąd 
        zabiera.
          Kemel odwrócił się bez słowa, 
        wspiął po schodkach, otworzył 
        luk. Elene usłyszała jego kroki 
        na pokładzie. Wolff podszedł do 
        iluminatora i patrzył za nim, 
        gdy oddalał się ścieżką.
          Teraz Wolff schował nóż do 
        pochwy, włożył na wierzch koszulę 
        i zapiął ją. Włożył buty i 
        starannie zasznurował. Przyniósł 
        z sąsiedniego pomieszczenia 
        książkę, wyjął z niej kartkę z 
        kluczem do szyfru, zmiął ją, 
        wrzucił do dużej szklanej 
        popielniczki i wyjąwszy z 
        kuchennej szuflady zapałki 
        podpalił.
          Na pewno ma kopię klucza z tym 
        drugim nadajnikiem, pomyślała 
        Elene.
          Wolff obserwował płomień, póki 
        papier nie spłonął. Zatrzymał 
        wzrok na książce, jakby ważył w 
        myślach, czy nie zrobić z nią 
        tego samego, w końcu jednak 
        otworzył iluminator i wrzucił 
        książkę do wody.
          Z szafy wyjął niewielką 
        walizkę, zaczął wrzucać do niej 
        rzeczy.
          - Dokąd się wybierasz? - 
        spytała Elene.
          - Dowiesz się, bo jedziesz ze 
        mną.
          - Och. - Co on zamierzał z nią 






        zrobić? Przyłapał ją na 
        zdradzie... czyżby wymyślił, jak 
        ją ukarać? Była wyczerpana i 
        przerażona. Wszystko szło na 
        opak. Przedtem obawiała się 
        jedynie tego, że będzie zmuszona 
        pójść z nim do łóżka. O ile 
        więcej powodów do obaw miała 
        teraz. Zaczęła rozmyślać, czyby 
        znowu nie spróbować ucieczki - 
        przecież prawie jej się to udało 
        - nie znajdowała jednak w sobie 
        dość odwagi.
          Wolff pakował dalej. 
        Spostrzegłszy na podłodze części 
        swojej garderoby, Elene 
        przypomniała sobie, że nie 
        zdążyła się ubrać. Majtki, 
        pończochy, biustonosz - trzeba 
        je wreszcie włożyć. Wstała i 
        przez głowę ściągnęła suknię. 
        Schyliła się po bieliznę. 
        Wyprostowawszy się, znalazła się 
        w objęciach Wolffa. Wycisnął na 
        jej wargach pocałunek, nie 
        robiąc sobie nic z tego, że go 
        nie odwzajemniała. Sięgnął 
        między jej uda i zanurzył w nią 
        palec. Wyjąwszy z pochwy, wsunął 
        go w odbyt. Zesztywniała. Wsunął 
        go głębiej, aż syknęła z bólu.
          Zajrzał jej w oczy. - Wiesz, 
        zabiorę cię ze sobą, mimo że mi 
        się nie przydasz.
          Upokorzona, zacisnęła powieki. 
        Odwrócił się od niej raptownie, 
        wracając do pakowania.
          Ubrała się.
          Kiedy skończył, rozejrzał się 
        pożegnalnie wokół i powiedział: 
        - Idziemy.
          Wyszła za Wolffem na pokład, 
        zastanawiając się, jak on 
        zamierza postąpić z Sonią.
          Jakby czytając w jej myślach, 
        powiedział: - Za nic w świecie 
        nie przerwałbym Soni jej 
        słodkiego snu. - I wyszczerzył 
        zęby w uśmiechu. - No, ruszaj.
          Czemu zostawiał Sonię? - pytała 
        siebie Elene, gdy szli ścieżką 
        wzdłuż nabrzeża. Nie znajdowała 
        innej odpowiedzi oprócz tej, że 
        jest podły. Wolff to człowiek 
        pozbawiony wszelkich skrupułów, 






        zawyrokowała i przyprawiło ją to 
        o dreszcz - była przecież w jego 
        rękach.
          Czy potrafiłaby go zabić?
          W lewej ręce niósł walizkę, 
        prawą ściskał jej ramię. 
        Skręcili, doszli do ulicy, gdzie 
        stał jego samochód. Otworzył 
        drzwiczki od strony kierowcy: 
        żeby się dostać na miejsce dla 
        pasażera, Elene musiała 
        przecisnąć się nad drążkiem 
        zmiany biegów. Wolff wsiadł 
        zaraz po niej i zapuścił motor.
          To cud, że po całonocnym 
        parkowaniu na ulicy samochód 
        był jeszcze cały: zazwyczaj 
        wszystko, co się dawało 
        odczepić, nie wyłączając kół, 
        padało łupem złodziei. Ale mu 
        szczęście sprzyja, pomyślała 
        Elene.
          Ruszyli. Próbowała się 
        domyślić, dokąd jadą. Pewnie 
        tam, gdzie jest ten drugi 
        nadajnik z drugim egzemplarzem 
        "Rebeki" i drugim kluczem do 
        szyfru. Jak tylko dojedziemy, 
        muszę znowu spróbować, myślała 
        bez zapału. Wszystko było w jej 
        rękach. Wolff wyniósł się z 
        łodzi, więc Vandam, jak go ktoś 
        w końcu rozwiąże, niewiele 
        zdziała. Ona sama musi 
        uniemożliwić Wolffowi 
        skontaktowanie się z Rommlem, a 
        także, o ile zdoła, ukraść 
        klucz. To było porywaniem się z 
        motyką na słońce. Marzyła tylko 
        o tym, żeby uwolnić się wreszcie 
        od tego podłego, niebezpiecznego 
        człowieka, wrócić do domu, 
        zapomnieć o szpiegach, szyfrach 
        i wojnie, poczuć, że już jej nic nie 
        grozi.
          Pomyślała o ojcu, idącym  
        piechotą do Jerozolimy, i od razu 
        przestała mieć wątpliwości, czy 
        powinna jeszcze raz spróbować.
          Wolff zatrzymał samochód. 
        Elene zorientowała się, dokąd 
        przyjechali. - To dom Vandama! - 
        wykrzyknęła.
          - Zgadza się.
          Spojrzała na niego, usiłując 






        odczytać coś z wyrazu jego 
        twarzy. - Ale przecież Vandama 
        tu nie ma - powiedziała.
          - Nie ma. - Uśmiechnął się 
        krzywo. - Ale jest Billy.
        
          24
        
          Anwar es_$sadat był wprost 
        zachwycony nadajnikiem.
          - To Hallicrafter 
        Skychallenger - objaśnił 
        Kemelowi. - Amerykański. - 
        Włączył, żeby sprawdzić, czy 
        działa, i stwierdził, że jest 
        bardzo silny.
          Kemel wytłumaczył mu, że 
        trzeba nadawać o północy na 
        ustawionej długości fali i że 
        hasłem wywoławczym jest 
        "Sfinks". Powiedział też, że 
        Wolff nie zgodził się udostępnić 
        im szyfru, przez co muszą 
        ryzykować nadanie wiadomości nie 
        szyfrowanej.
          Schowali nadajnik do pieca w 
        kuchni małej willi.
          Kemel opuścił dom Sadata i 
        prosto z Kubri al_$qubbah 
        pojechał na Zamalek. Po drodze 
        zastanawiał się, jak zatuszować 
        swój udział w nocnych 
        wydarzeniach.
          Jego wersja musiała być zgodna 
        z wersją sierżanta, którego 
        Vandam wysłał po pomoc, więc 
        należało się przyznać, że 
        rozmawiał z nim przez telefon. A 
        może by powiedzieć w razie 
        czego, że przed zawiadomieniem 
        Brytyjczyków postanowił 
        sprawdzić, co się dzieje na 
        łodzi, a to na wypadek gdyby 
        "major Vandam" okazał się 
        oszustem. Co dalej? Szukał 
        majora Vandama na ścieżce oraz w 
        zaroślach, gdy otrzymał cios w 
        głowę. No tak, ale przecież nie 
        był nieprzytomny tyle godzin. 
        Powie więc, że go związali. Tak, 
        związali go, ale w końcu udało 
        mu się uwolnić. Razem z Vandamem 
        pójdą na łódź i nie zastaną tam 
        nikogo.
          Tak będzie dobrze.
          Zatrzymał samochód i ostrożnie 
        stawiając kroki, ruszył ku 
        ścieżce holowniczej. Zaglądając 
        w krzaki ustalił z grubsza, 






        gdzie zostawił Vandama. Wszedł w 
        zarośla jakieś czterdzieści, 
        pięćdziesiąt metrów od tego 
        miejsca. Położył się na ziemi i 
        przeturlał, by zabrudzić 
        ubranie, następnie natarł twarz 
        piaskiem i przeczesał włosy 
        palcami. Trąc nadgarstki, żeby 
        wyglądały na obolałe, ruszył na 
        poszukiwanie Vandama.
          Znalazł go dokładnie tam, 
        gdzie zostawił. Lina nie 
        puściła, knebel był na swoim 
        miejscu. Vandam wybałuszył na 
        niego oczy.
          - O Boże, pana też dostali! - 
        wykrzyknął Kemel.
          Ukląkł, wyjął Vandamowi knebel 
        i zabrał się do rozwiązywania 
        liny. - Sierżant skontaktował 
        się ze mną - powiedział. - 
        Szukałem pana, a jak się 
        ocknąłem, byłem związany i 
        zakneblowany, głowa mi pękała. 
        To się zdarzyło ładne parę 
        godzin temu. Dopiero przed 
        chwilą udało mi się uwolnić.
          Vandam milczał.
          Kemel odrzucił linę. Vandam 
        wstał sztywno.
          - Jak się pan czuje? - spytał 
        Kemel.
          - W porządku.
          - To chodźmy na łódź zobaczyć, 
        co się tam dzieje - zaproponował 
        Kemel i się odwrócił.
        
          Gdy tylko Kemel się odwrócił 
        Vandam postąpił krok do przodu i 
        z całej siły uderzył go kantem 
        dłoni w kark. Cios ten mógł 
        zabić Kemela, ale Vandam się tym 
        nie przejmował. Związany i 
        zakneblowany, nie widział 
        ścieżki, ale słyszał, jak 
        inspektor mówi: "Nazywam się 
        Kemel. A pan to zapewne Wolff". 
        W ten sposób dowiedział się, że 
        Kemel go zdradził. Egipcjanin 
        najwidoczniej nie wziął pod 
        uwagę takiej możliwości. Vandam 
        natomiast kipiał z wściekłości, 
        odkąd usłyszał te słowa, i cała 
        dławiona dotąd furia dodała siły 
        jego uderzeniu.






          Kemel, ogłuszony, padł na 
        ziemię. Vandam przekręcił go na 
        wznak i obszukał; znalazł 
        pistolet. Posługując się 
        sznurem, którym sam był 
        wcześniej skrępowany, związał 
        inspektorowi z tyłu ręce, po 
        czym zaczął go bić po twarzy, 
        dopóki ten nie odzyskał 
        przytomności.
          - Wstawaj - rozkazał.
          Przez moment Kemel nie 
        wiedział, co się stało; potem w 
        jego oczach pojawił się strach.
          - Co pan robi?
          Vandam kopnął go.
          - Kopię cię - rzekł, 
        wymierzając mu kopniaka. - 
        Wstawaj!
          Inspektor z trudem podniósł 
        się na nogi.
          - A teraz odwróć się.
          Odwrócił się. Lewą ręką Vandam 
        chwycił go za kołnierz; w prawej 
        trzymał pistolet.
          - Ruszaj!
          Popychany przez Vandama, 
        ruszył w stronę łodzi. Przeszli 
        po trapie i znaleźli się na 
        pokładzie.
          - Otwórz luk!
          Wsunął czubek buta w uchwyt 
        klapy i uniósł ją do góry.
          - Schodź!
          Z rękami związanymi z tyłu, 
        zaczął niezgrabnie schodzić po 
        schodkach. Vandam schylił się i 
        zerknął do środka. Nie dojrzał 
        nikogo, więc sam też zszedł 
        pospiesznie na dół. Odepchnął na 
        bok Kemela i trzymając pistolet 
        gotowy do strzału, odgarnął 
        zasłonę.
          Zobaczył śpiącą w łóżku Sonię.
          - Idź tam - polecił Kemelowi.
          Kemel postąpił naprzód i 
        stanął obok łóżka.
          - Obudź ją.
          Dotknął nogą Soni. Nie 
        otwierając oczu, przekręciła się 
        na wznak i odsunęła na drugą 
        stronę łóżka. Jak przez mgłę 
        Vandam uświadomił sobie, że 
        kobieta jest całkiem naga. 
        Pochylił się i uszczypnął ją w 






        nos. Wściekła, otworzyła oczy i 
        natychmiast usiadła. Rozpoznała 
        Kemela, a po chwili spostrzegła 
        również Vandama z bronią w ręce.
          - Co się dzieje? - zawołała.
          Po czym i ona, i Vandam 
        spytali równocześnie:
          - Gdzie jest Wolff?
          Vandam był pewien, że Sonia 
        nie udaje. Stało się dla niego 
        jasne, że Kemel ostrzegł Wolffa, 
        a ten uciekł, nie budząc Soni. 
        Prawdopodobnie zabrał ze sobą 
        Elene - ale po co?
          Przytknął lufę pistoletu do 
        żeber Soni, tuż pod jej lewą 
        piersią.
          - Zadam ci jedno pytanie - 
        rzekł do Kemela. - Jeśli 
        skłamiesz, zastrzelę ją. 
        Rozumiesz?
          Kemel skinął nerwowo głową.
          - Czy wczoraj o północy Wolff 
        nadał komunikat?
          - Nie! - krzyknęła Sonia. - 
        Nie, nie, nie nadał!
          - Więc co się tu działo? - 
        spytał major, lękając się 
        odpowiedzi.
          - Poszliśmy do łóżka.
          - My, to znaczy kto?
          - Wolff, Elene i ja.
          - Razem?
          - Tak.
          No proszę! A sądził, że Elene 
        będzie bezpieczna, skoro na 
        łodzi znajduje się jeszcze jedna 
        kobieta! Teraz pojął, dlaczego 
        Wolff tak bardzo interesował się 
        Elene; chcieli jej użyć do 
        swoich igraszek. Vandama 
        ogarnęło obrzydzenie - nie na 
        myśl o tym, co robili, lecz na 
        myśl o tym, że to z jego winy 
        Elene we wszystkim 
        uczestniczyła.
          Zmusił się, żeby myśleć o 
        innych sprawach. Czy Sonia 
        mówiła prawdę i Wolff 
        rzeczywiście nie nadał w nocy 
        komunikatu? Niestety, nie miał 
        jak tego sprawdzić. Mógł jedynie 
        liczyć na to, że tancerka nie 
        kłamie.
          - Ubieraj się - polecił Soni.






          Wstała z łóżka i pospiesznie 
        narzuciła sukienkę. Trzymając 
        Sonię i Kemela na muszce, Vandam 
        postąpił parę kroków w stronę 
        dziobu i uchylił znajdujące się 
        tam drzwi. Zobaczył niedużą 
        łazienkę z dwoma małymi 
        iluminatorami.
          - Właźcie tu oboje.
          Kiedy Kemel i Sonia weszli do 
        łazienki, zamknął za nimi drzwi 
        i zaczął przeszukiwać łódź. 
        Pootwierał wszystkie szafy i 
        komódki, wysypując na podłogę 
        ich zawartość. Ściągnął z łóżka 
        pościel i wziąwszy z kuchni 
        ostry nóż, rozpruł leżący na 
        łóżku materac, a potem obicie 
        kanapy. Następnie przejrzał 
        dokumenty schowane w 
        sekretarzyku. Zainteresowała go 
        duża szklana popielniczka 
        wypełniona skrawkami zwęglonego 
        papieru, ale nic nie mógł z nich 
        odczytać. Wyrzucił wszystko z 
        lodówki, po czym wyszedł na 
        pokład i sprawdził zawartość 
        składzików. Wreszcie obszedł 
        łódź, upewniając się, czy nie 
        zwisa z niej do wody żaden 
        sznur.
          Po upływie pół godziny był 
        absolutnie przekonany, że na 
        łodzi nie ma ani nadajnika, ani 
        egzemplarza "Rebeki", ani klucza 
        do szyfru.
          Wypuścił więźniów z łazienki. 
        W jednym ze składzików na 
        pokładzie znalazł kawał liny; 
        skrępował nią ręce Soni, a 
        następnie przywiązał tancerkę do 
        Kemela.
          Sprowadził ich z łodzi na 
        brzeg, po czym wspięli się 
        ścieżką na ulicę. Doszli do 
        mostu; tam Vandam zatrzymał 
        taksówkę. Wciąż celując do nich 
        z pistoletu, ulokował Sonię i 
        Kemela na tylnym siedzeniu, sam 
        zaś zajął miejsce obok kierowcy, 
        który przypatrywał mu się 
        okrągłymi z przerażenia oczami.
          - Do Kwatery Głównej - 
        polecił.
          Oboje więźniów należało 






        dokładnie przesłuchać, ale w tej 
        chwili najistotniejsze były 
        odpowiedzi na dwa pytania:
          Gdzie jest Wolff?
          Gdzie jest Elene?
        
          Siedząc w samochodzie, Wolff 
        ujął Elene za nadgarstek. 
        Chciała uwolnić rękę, ale 
        trzymał ją tak mocno, że nie 
        dała rady. Wydobył nóż i 
        pociągnął nim lekko po wierzchu 
        jej dłoni. Nóż był bardzo ostry; 
        Elene z przerażeniem patrzyła na 
        własną dłoń. Najpierw pojawiła 
        się na niej cienka kreska, jakby 
        narysowana ołówkiem. Potem 
        kreska nabrzmiała krwią i Elene 
        poczuła ostry ból. Zaparło jej 
        dech.
          - Trzymaj się blisko mnie i 
        nic nie mów - powiedział Wolff.
          Elene spojrzała na niego z 
        nienawiścią.
          - Bo inaczej mnie porżniesz, 
        co? - spytała tak pogardliwym 
        tonem, na jaki tylko umiała się 
        zdobyć.
          - Nie ciebie - odparł. - 
        Billy'ego.
          Puścił jej rękę i wysiadł z 
        samochodu. Elene tkwiła bez 
        ruchu, świadoma własnej 
        bezradności. Czy miała 
        jakiekolwiek szanse w walce z 
        tym silnym i bezwzględnym 
        człowiekiem? Wyjęła z torebki 
        chusteczkę i owinęła nią 
        krwawiącą dłoń.
          Wolff, zniecierpliwiony, 
        obszedł samochód i otworzył 
        drzwi od strony Elene. Następnie 
        chwycił dziewczynę za ramię i 
        zmusił, żeby wysiadła z wozu. Po 
        czym, wciąż nie zwalniając 
        uchwytu, pociągnął ją za sobą na 
        drugą stronę ulicy, gdzie 
        znajdował się dom Vandama.
          Przeszli przez niewielki 
        podjazd i zadzwonili do drzwi. 
        Elene przypomniała sobie, jak 
        poprzednim razem stała dokładnie 
        w tym samym miejscu, czekając na 
        otwarcie drzwi. Chociaż było to 
        zaledwie kilka dni temu, miała 






        wrażenie, że minęły całe lata. 
        Od tego czasu dowiedziała się, 
        że Vandam był żonaty, ale jego 
        żona zmarła; potem się z nim 
        kochała, a nazajutrz nie 
        przysłał jej kwiatów - jak mogła 
        zrobić mu z tego powodu taką 
        awanturę? - później pojawił się 
        Wolff i...
          Drzwi się otworzyły. Elene 
        rozpoznała Gaafara. Służący 
        również ją rozpoznał.
          - Dzień dobry, panno Fontana - 
        powiedział.
          - Cześć, Gaafar.
          - Dzień dobry, Gaafar - rzekł 
        Wolff. - Jestem kapitan 
        Alexander. Major prosił nas, 
        żebyśmy tu przyjechali. Czy 
        możemy wejść?
          - Oczywiście, panie kapitanie.
          Służący cofnął się, żeby 
        wpuścić ich do środka. Wolff i 
        Elene, którą szpieg wciąż 
        trzymał za ramię, weszli do 
        hallu. Gaafar zamknął drzwi. 
        Dziewczyna popatrzyła na 
        znajome, wyłożone kaflami 
        ściany.
          - Mam nadzieję, że panu 
        majorowi nic się nie... - zaczął 
        Gaafar.
          - Nie, nie, wszystko w 
        porządku - uspokoił go Wolff. - 
        Ale sam nie mógł przyjechać, 
        więc prosił, żebym wpadł tu po 
        drodze i odwiózł Billy'ego do 
        szkoły.
          Elene przeraziła się. Wolff 
        zamierzał porwać Billy'ego! 
        Powinna się była tego domyślić, 
        kiedy wymienił imię chłopca, 
        ale... to straszne! Musi mu 
        przeszkodzić! Ale jak? Miała 
        ochotę krzyknąć: "Nie, Gaafar, 
        on kłamie, zabieraj Billy'ego i 
        uciekaj, uciekaj czym prędzej!" 
        Jednakże Wolff miał nóż, a 
        Gaafar był stary; Wolff i tak 
        zdołałby mu odebrać chłopca.
          Służący jakby się wahał.
          - No, Gaafar, ruszajcie się. 
        Nie mamy czasu - powiedział 
        Wolff.
          - Dobrze, panie kapitanie - 






        odparł posłusznie Gaafar, tak 
        jak każdy egipski służący, kiedy 
        Europejczyk przemawia do niego 
        rozkazującym tonem. - Billy 
        właśnie kończy śniadanie. Zechcą 
        państwo chwilkę tu na niego 
        poczekać?
          Otworzył drzwi do salonu. 
        Wolff wciągnął Elene do środka i 
        wreszcie puścił jej ramię. 
        Dziewczyna stała spoglądając na 
        meble, na tapetę, na marmurowy 
        kominek oraz zdjęcie Angeli 
        Vandam, które ukazało się w "The 
        Tatler". Angela wiedziałaby, co 
        robić, pomyślała zrozpaczona. 
        Zawołałaby "Dość tego!", 
        władczym gestem wskazałaby na 
        drzwi i kazała się Wolffowi 
        wynieść ze swojego domu. Elene 
        potrząsnęła głową, usiłując 
        rozwiać ten miraż; Angela 
        byłaby równie bezradna jak ona.
          Wolff usiadł przy biurku. 
        Otworzył szufladę, wyjął z niej 
        blok papieru i zaczął pisać.
          Elene zastanawiała się, co 
        zrobi Gaafar. Może zadzwoni do 
        Kwatery Głównej, żeby spytać 
        Vandama, czy rzeczywiście 
        przysłał kogoś po syna? 
        Wiedziała jednak, że Egipcjanie 
        bardzo nie lubią dzwonić do 
        brytyjskiego dowództwa, albowiem 
        telefonistki i sekretarki 
        niechętnie ich łączą. 
        Rozglądając się po salonie 
        przekonała się zresztą, że 
        telefon znajduje się właśnie 
        tutaj; gdyby Gaafar chciał 
        zadzwonić do Vandama, Wolff i 
        tak by mu przeszkodził.
          - Dlaczego mnie tu 
        przyprowadziłeś? - spytała 
        głosem piskliwym ze strachu i 
        bezsilnej złości.
          Wolff uniósł głowę znad 
        biurka.
          - Żeby chłopak nie beczał. 
        Czeka nas daleka droga.
          - Nie zabieraj Billy'ego - 
        poprosiła. - To jeszcze 
        dziecko.
          - Dziecko Vandama - oświadczył 
        z uśmiechem Wolff.






          - Przecież Billy na nic ci nie 
        jest potrzebny.
          - Vandam może się domyślić, 
        dokąd się udaję. Chcę mieć 
        pewność, że nie będzie mnie 
        ścigał.
          - Wyobrażasz sobie, że będzie 
        siedział w domu, jeśli porwiesz 
        mu syna?
          Wolff przez moment milczał, 
        jakby się nad tym zastanawiał.
          - Mam nadzieję, że tak - 
        stwierdził w końcu. - A zresztą, 
        co mam do stracenia? Jeśli nie 
        wezmę z sobą chłopca, na pewno 
        ruszy w pościg.
          Elene z trudem powstrzymywała 
        łzy.
          - Czy ty w ogóle nie znasz 
        litości? - zapytała.
          - Litość to dekadenckie 
        uczucie - odparł Wolff; oczy 
        zalśniły mu dziwnym blaskiem. - 
        W kwestiach moralnych 
        najzdrowszym podejściem jest 
        sceptycyzm. Czas położyć kres 
        interpretowaniu świata w 
        kategoriach moralnych, których w 
        obecnych czasach nic... - 
        Brzmiało to tak, jakby cytował 
        czyjeś słowa.
          - Nie wierzę, że zabierasz 
        Billy'ego tylko po to, żeby 
        Vandam został w domu - przerwała 
        mu Elene. - Po prostu chcesz mu 
        sprawić ból. Cieszysz się na 
        myśl o tym, że będzie cierpiał. 
        Jesteś brutalnym, obrzydliwym 
        człowiekiem.
          - Może masz rację.
          - Jesteś szalony!
          - Dość! - krzyknął Wolff 
        czerwieniąc się. Po chwili 
        jednak się opanował. - Nie 
        przeszkadzaj mi, kiedy piszę - 
        dodał.
          Wysiłkiem woli Elene skupiła 
        się. A więc czeka ich daleka 
        droga. Ponadto Wolff się 
        obawia, że Vandam będzie go 
        ścigał. Powiedział Kemelowi, że 
        ma drugi nadajnik. I sądzi, że 
        Vandam może odgadnąć, dokąd się 
        wybierają. Zapewne u celu 
        podróży znajduje się drugi 






        nadajnik, drugi egzemplarz 
        "Rebeki" oraz kopia klucza do 
        szyfru. Ona, Elene, powinna 
        zatem jakoś pomóc Vandamowi, 
        zostawić mu wskazówkę, żeby mógł 
        ruszyć za Wolffem, wyratować ją 
        i Billy'ego oraz zdobyć klucz. 
        Jeśli Wolff podejrzewa, że 
        Vandam zdoła domyślić się celu 
        podróży, to ja też chyba 
        powinnam, przyszło jej do głowy. 
        Gdzież on mógł ukryć zapasowy 
        nadajnik? Powiedział, że czeka 
        nas daleka droga. Pewnie schował 
        nadajnik, zanim dotarł do Kairu. 
        Może na pustyni albo gdzieś 
        między Kairem a Asjut. Może...
          Do salonu wszedł Billy.
          - Dzień dobry pani - przywitał 
        się z Elene. - Przyniosła mi 
        pani tę książkę?
          - Jaką książkę? - spytała 
        zaskoczona.
          Przyglądając mu się pomyślała 
        o tym, jak dziecinnie wygląda, 
        mimo dorosłego chwilami 
        zachowania. Ubrany był w krótkie 
        spodenki z szarej flaneli i 
        białą koszulę; na jego 
        odsłoniętych przedramieniach nie 
        było jeszcze owłosienia. W ręce 
        trzymał tornister, a pod szyją 
        miał zawiązany szkolny krawat.
          - Zapomniała pani? - spytał 
        zawiedziny. - Obiecała mi pani 
        pożyczyć kryminał Simenona.
          - Tak, zapomniałam. 
        Przepraszam.
          - Przyniesie pani następnym 
        razem?
          - Oczywiście.
          Przez cały ten czas Wolff 
        patrzył na chłopca wzrokiem 
        skąpca, który ogląda swoje 
        skarby. Teraz wstał.
          - Czołem, Billy - rzekł 
        uśmiechając się. - Jestem 
        kapitan Alexander.
          - Miło mi pana poznać - 
        oświadczył Billy, podając mu 
        rękę.
          - Twój ojciec prosił, żeby ci 
        powiedzieć, że jest dziś bardzo 
        zajęty.
          - Zawsze przychodzi do domu na 






        śniadanie - oznajmił Billy.
          - Ale dziś nie może. Ma pełne 
        ręce roboty walcząc ze starym 
        Rommlem.
          - Znów się z kimś bił?
          Wolff zawahał się, po czym 
        rzekł:
          - Zgadłeś, synu. Ale nic mu 
        nie jest. Ma na głowie guza, to 
        wszystko.
          Elene zauważyła, że na twarzy 
        chłopca odmalowało się nie tyle 
        przejęcie stanem zdrowia ojca, 
        ile duma.
          Do salonu wszedł Gaafar.
          - Czy jest pan pewien, że 
        major życzył sobie, aby zawiózł 
        pan Billy'ego do szkoły? - 
        zapytał Wolffa.
          Jednak jest podejrzliwy, 
        pomyślała Elene.
          - Oczywiście - oświadczył 
        Wolff. - A dlaczego pytacie?
          - Bo jestem odpowiedzialny za 
        Billy'ego, a ponieważ nigdy 
        dotąd pana nie widziałem...
          - Ale znacie pannę Fontana. 
        Była obecna, kiedy rozmawiałem z 
        majorem Vandamem. Prawda, Elene?
          Wbił wzrok w dziewczynę i 
        lekko dotknął swojego lewego 
        boku, gdzie schował nóż.
          - Tak - potwierdziła żałośnie 
        Elene.
          - Ale słusznie postępujecie, 
        Gaafar. Należy być ostrożnym - 
        kontynuował Wolff. - Najlepiej 
        będzie, jeśli zadzwonicie do 
        sztabu i sami spytacie majora. - 
        Wskazał telefon.
          Nie, Gaafar, nie! - pomyślała 
        Elene. Wolff zabije cię, zanim 
        wykręcisz numer!
          Gaafar zawahał się.
          - To byłaby przesada, panie 
        kapitanie - rzekł po chwili. - 
        Tak jak pan powiedział, znam 
        przecież pannę Fontana.
          Wszystko przeze mnie, 
        pomyślała Elene.
          Gaafar wyszedł z salonu.
          - Zajmij czymś dzieciaka, żeby 
        przez chwilę siedział cicho - 
        powiedział szybko Wolff 
        zwracając się do Elene po 






        arabsku i znów się pochylił nad 
        kartką papieru.
          Elene popatrzyła na tornister 
        Billy'ego i nagle w jej umyśle 
        wykluł się pewien pomysł.
          - Pokaż mi swoje podręczniki - 
        poprosiła.
          Billy spojrzał na nią tak, 
        jakby zwariowała.
          - No, pokaż. - Z otwartego 
        tornistra sterczał atlas; 
        wyciągnęła go. - Co przerabiacie 
        na geografii?
          - Norweskie fiordy.
          Elene zobaczyła, że Wolff 
        skończył pisać i właśnie wsuwał 
        kartkę do koperty. Polizał brzeg 
        koperty, zakleił ją i schował do 
        kieszeni.
          - Znajdziemy mapę Norwegii - 
        powiedziała Elene i zaczęła 
        wertować atlas.
          Wolff podniósł słuchawkę i 
        wykręcił jakiś numer. Zerknął na 
        Elene, potem przesunął wzrok w 
        stronę okna.
          Elene odnalazła mapę Egiptu.
          - Ale to przecież... - zaczął 
        Billy.
          Dziewczyna szybko przyłożyła 
        palec do ust. Chłopiec, 
        marszcząc brwi, zamilkł.
          Tylko nic nie mów, chłopczyku, 
        pozostaw to wszystko mnie! - 
        poprosiła go w myślach, po czym 
        oświadczyła:
          - Skandynawia, tak, ale 
        Norwegia to część Skandynawii; 
        sam popatrz!
          Odwinęła chusteczkę ze 
        skaleczonej dłoni. Oczom 
        Billy'ego ukazała się rana. 
        Elene zdrapała paznokciem świeży 
        strup i rana ponownie zaczęła 
        krwawić. Billy zbladł. Chciał 
        coś powiedzieć, ale Elene znów 
        przyłożyła palec do ust i 
        potrząsnęła głową, błagalnie 
        spoglądając na malca.
          Była pewna, że Wolff zamierza 
        jechać do Asjut. Wiele za tym 
        przemawiało; choćby to, że 
        podejrzewał, iż Vandam może 
        odgadnąć cel ich podróży. I 
        wtem, kiedy się nad tym 






        zastanawiała, dobiegł ją głos 
        Wolffa:
          - Hallo? Chciałbym się 
        dowiedzieć, o której odjeżdża 
        pociąg do Asjut.
          Miałam rację! - ucieszyła się. 
        Zamoczyła palec we krwi 
        cieknącej z rany. Trzema 
        szybkimi ruchami narysowała na 
        mapie Egiptu strzałkę wskazującą 
        Asjut, miasto położone czterysta 
        kilometrów na południe od Kairu. 
        Następnie zamknęła atlas, 
        chusteczką rozmazała trochę krwi 
        na jego okładce, po czym 
        schowała go za siebie.
          - Dziękuję... A o której 
        dojeżdża na miejsce?
          - Dlaczego fiordy są w 
        Norwegii, a nie ma ich w 
        Egipcie? - spytała Elene.
          Billy jakby wpadł w 
        osłupienie; niczym 
        zahipnotyzowany wpatrywał się w 
        jej dłoń. Dziewczyna wiedziała, 
        że musi coś zrobić, żeby go z 
        tego wyciągnąć, w przeciwnym 
        razie wszystko się wyda.
          - Słuchaj, znasz powieść Agathy 
        Christie "Tajemnica 
        zakrwawionego atlasu"?
          - Nie, nie ma takiej po...
          - Fabuła jest bardzo chytrze 
        skonstruowana; detektyw znajduje 
        rozwiązanie mając tylko tę 
        jedną, jedyną wskazówkę.
          Billy ponownie zmarszczył 
        brwi, tym razem jednak wyraz 
        jego twarzy nie oznaczał 
        zdumienia; świadczył o tym, że 
        chłopiec intensywnie próbuje 
        zrozumieć czyny i słowa Elene.
          Wolff odłożył słuchawkę i 
        wstał.
          - Ruszamy - rzekł. - Nie chcę, 
        żebyś spóźnił się do szkoły, 
        Billy.
          Otworzył szeroko drzwi. Billy 
        wziął tornister i pierwszy 
        wyszedł z salonu. Elene 
        podniosła się z fotela; bała 
        się, że Wolff zauważy atlas.
          - Szybciej - popędził ją 
        niecierpliwie.
          Wyszła do hallu; Wolff za nią. 






        Billy był już przy drzwiach 
        frontowych. Mijając stolik z 
        blatem w kształcie nerki, na 
        którym leżał niewielki stos 
        listów, Wolff położył swój na 
        wierzchu. Wyszli na zewnątrz.
          - Umiesz prowadzić? - Wolff 
        spytał Elene.
          - Tak - odparła odruchowo i 
        natychmiast pożałowała: powinna 
        była powiedzieć "nie".
          - Siadajcie z przodu - polecił 
        Wolff, wsuwając się na tylne 
        siedzenie.
          Ruszając z miejsca Elene 
        zauważyła, że Wolff pochyla się 
        w ich stronę.
          - Widzisz? - spytał Billy'ego.
          Zobaczyła, że pokazuje małemu 
        nóż.
          - Tak - powiedział Billy 
        drżącym głosem.
          - Jeśli nie będziesz się 
        słuchać, obetnę ci głowę - 
        oznajmił Wolff.
          Billy rozpłakał się.
        
          25
        
          - Baczność! - wrzasnął Jakes 
        niczym sierżant prowadzący 
        musztrę.
          Kemel przyjął postawę 
        zasadniczą.
          W pokoju, w którym odbywało 
        się przesłuchanie, jedynym 
        meblem był stół. Vandam wszedł 
        do środka za Jakesem, w jednej 
        ręce niosąc krzesło, a w drugiej 
        filiżankę herbaty. Usiadł i 
        zapytał:
          - Gdzie jest Alex Wolff?
          - Nie wiem - odparł Kemel, 
        nieco się odprężając.
          - Baczność - ryknął Jakes. - 
        Stać prosto!
          Kemel wyprostował się 
        pospiesznie.
          Vandam wziął niewielki łyk 
        herbaty. To także należało do 
        gry; miało uzmysłowić więźniowi, 
        że tylko on jeden ma poważne 
        kłopoty, natomiast Vandamowi 
        nigdzie się nie spieszy i na 
        niczym nie zależy. Było to, 






        oczywiście, jak najodleglejsze 
        od prawdy.
          - Wczoraj wieczorem 
        zatelefonował do was oficer, 
        który obserwował łódź "Dżihan".
          - Pan major oczekuje 
        odpowiedzi! - krzyknął Jakes.
          - Tak - przyznał Kemel.
          - O czym was poinformował?
          - Powiedział, że na brzegu 
        zjawił się major Vandam i wysłał 
        go, żeby sprowadzić pomoc.
          - Pan major Vandam! - poprawił 
        go Jakes. - Na brzegu zjawił się 
        pan major Vandam!
          - Na brzegu zjawił się pan 
        major Vandam i wysłał go, żeby 
        sprowadzić pomoc - powtórzył 
        posłusznie Kemel.
          - I coście zrobili? - spytał 
        Vandam.
          - Osobiście pojechałem 
        sprawdzić, co się dzieje.
          - No i?
          - Zostałem uderzony w głowę i 
        straciłem przytomność. Kiedy się 
        ocknąłem, okazało się, że leżę 
        na ziemi, mocno związany 
        sznurem. Minęło kilka godzin, 
        zanim zdołałem się wreszcie 
        uwolnić. Wówczas rozwiązałem 
        pana majora Vandama, a on rzucił 
        się na mnie.
          Jakes podszedł do więźnia.
          - Łżesz, ty parszywa arabska 
        gnido!
          Kemel cofnął się o krok.
          - Stój w miejscu! - ryknął 
        Jakes. - Ty podły wszarzu, jak 
        ci nie wstyd tak kłamać?!
          Kemel milczał.
          - Słuchajcie, Kemel. Jeśli 
        nadal będziecie odmawiać 
        współpracy, zostaniecie 
        rozstrzelani za szpiegostwo - 
        oświadczył Vandam. - Ale jeśli 
        nam wszystko dokładnie 
        opowiecie, czeka was tylko kara 
        więzienia. Więc bądźcie 
        rozsądni. Zacznijmy jeszcze raz. 
        Kiedy przyjechaliście na brzeg, 
        uderzyliście mnie w głowę, tak?
          - Nie, panie majorze.
          Vandam westchnął. Kemel 
        zamierzał się trzymać swojej 






        wersji. Nawet jeśli wiedział lub 
        domyślał się, dokąd się udał 
        Wolff, nic nie powie, tylko 
        będzie upierał się, że jest 
        niewinny.
          - A w jakim stopniu wasza żona 
        jest w to zamieszana?
          Kemel nadal milczał, choć minę 
        miał nietęgą.
          - Jeśli będziecie odmawiać 
        odpowiedzi, będę musiał ją 
        przesłuchać - oznajmił major.
          Kemel zacisnął mocno wargi.
          Vandam wstał.
          - A więc tak... Kapitanie 
        Jakes, proszę aresztować jego 
        żonę pod zarzutem szpiegostwa.
          - Typowa brytyjska 
        sprawiedliwość! - mruknął Kemel.
          Vandam popatrzył na niego.
          - Gdzie jest Wolff?
          - Nie wiem.
          Vandam wyszedł. Za drzwiami 
        poczekał chwilę na Jakesa. Kiedy 
        ten się zjawił, powiedział:
          - Kemel sam jest policjantem, 
        zna metody prowadzenia 
        przesłuchań. Pęknie, ale nie 
        dzisiaj.
          A on jeszcze dzisiaj musiał 
        odnaleźć Wolffa!
          - Mam aresztować jego żonę? - 
        zapytał Jakes.
          - Nie, jeszcze nie. Może 
        później - odparł.
          I wciąż nie wiedział, gdzie 
        się podziała Elene!
          Przeszli kilka kroków i 
        zatrzymali się przed następnymi 
        drzwiami.
          - Wszystko gotowe? - spytał 
        Vandam.
          - Tak.
          - Znakomicie.
          Pchnął drzwi i wszedł do 
        środka. To pomieszczenie nie 
        było tak puste jak poprzednie. W 
        jednym rogu znajdowała się 
        prycza, w innym blaszana miska. 
        Pośrodku celi stało kilka 
        twardych krzeseł; na jednym z 
        nich siedziała Sonia. Miała na 
        sobie szary więzienny strój z 
        szorstkiego materiału. Pilnowała 
        jej umundurowana strażniczka - 






        Vandam pomyślał, że gdyby 
        trafił do więzienia, bałby się 
        tej kobiety. Była niska, krępa, 
        o twardej męskiej twarzy i 
        krótkich stalowych włosach.
          - Wstać! - wrzasnęła do Soni 
        na widok wchodzącego majora.
          - Siadaj, Sonia - powiedział 
        Vandam, kiedy wraz z Jakesem 
        zajęli miejsca naprzeciw 
        tancerki.
          Strażniczka szarpnęła Sonię za 
        ramię, zmuszając ją, żeby 
        usiadła.
          Vandam przez chwilę 
        przypatrywał się tancerce. Już 
        raz ją przesłuchiwał i wówczas 
        zwyciężyła. Teraz jednak 
        sytuacja była zupełnie inna; w 
        grę wchodziło bezpieczeństwo 
        Elene. Wiedział, że nie będzie 
        miał żadnych skrupułów.
          - Gdzie jest Alex Wolff? - 
        zapytał.
          - Nie wiem.
          - Gdzie jest Elene Fontana?
          - Nie wiem.
          - Wolff jest niemieckim 
        szpiegiem, a ty mu pomagałaś.
          - Bzdura!
          - Twoja sytuacja jest bardzo 
        poważna.
          Nie odpowiedziała. Vandam 
        obserwował jej twarz. Malowała 
        się na niej duma i pewność 
        siebie; nie widać było ani 
        cienia lęku. Vandam zastanawiał 
        się, co dokładnie zaszło dziś 
        rano. Zapewne Wolff odszedł, nic 
        nie mówiąc Soni. Czy nie czuła 
        się zdradzona?
          - Wolff zdradził cię - rzekł. 
        - Kemel, inspektor policji, 
        ostrzegł Wolffa, że grozi mu 
        niebezpieczeństwo; wówczas Wolff 
        opuścił łódź z inną kobietą, a 
        ciebie nawet nie obudził. I mimo 
        to zamierzasz go chronić?
          Sonia nadal milczała.
          - Trzymał na twojej łodzi swój 
        nadajnik. O północy wysyłał 
        komunikaty do Rommla. Wiedziałaś 
        o tym, więc jesteś współwinna 
        szpiegostwa. Zostaniesz 
        rozstrzelana.






          - W całym Kairze wybuchną 
        zamieszki! Nie odważycie się!
          - Tak sądzisz? Co nas teraz 
        obchodzą zamieszki w Kairze? 
        Niemcy już są pod bramą; niech 
        oni uśmierzają tłum.
          - Nie odważycie się mnie 
        tknąć!
          - Gdzie się podział Wolff?
          - Nie wiem.
          - Nie domyślasz się?
          - Nie.
          - Nie jesteś zbyt pomocna, 
        Sonia. Tylko pogarszasz swoją 
        sytuację.
          - Nie możecie mi nic zrobić! 
        Nawet włos nie może spaść mi z 
        głowy!
          - Chyba muszę ci udowodnić, że 
        nie masz racji - oświadczył 
        Vandam i skinął na strażniczkę.
          Krępa kobieta otoczyła Sonię 
        ramionami i trzymała mocno, 
        podczas gdy Jakes przywiązywał 
        ją do krzesła. Przez chwilę 
        Sonia próbowała się wyrywać, ale 
        jej wysiłki na niewiele się 
        zdały. Spojrzała na Vandama i w 
        jej oczach po raz pierwszy 
        pojawił się błysk strachu.
          - Co chcecie zrobić, 
        skurwysyny! - zawołała.
          Strażniczka wyjęła z torby 
        duże krawieckie nożyce. Uniosła 
        do góry pasmo gęstych, długich 
        włosów Soni i obcięła je.
          - Nie wolno wam! - zawołała 
        Sonia.
          Strażniczka szybko i sprawnie 
        strzygła więźniarkę. Ciężkie 
        pukle spadały na kolana 
        siedzącej. Sonia zaczęła 
        krzyczeć, wymyślając Vandamowi, 
        Jakesowi i Anglikom tak ohydnymi 
        słowami, jakich major jeszcze 
        nigdy nie słyszał z ust kobiety.
          Strażniczka wyjęła mniejsze 
        nożyczki i przycięła włosy Soni 
        tuż przy samej czaszce. Krzyki 
        tancerki przeszły w płacz. Kiedy 
        ucichła na tyle, że jego słowa 
        były już słyszalne, Vandam 
        rzekł:
          - Sama widzisz, niewiele nas 
        już obchodzi praworządność i 






        sprawiedliwość. I gwiżdżemy 
        sobie na egipską opinię 
        publiczną. Zostaliśmy przyparci 
        do muru. Wkrótce wszyscy możemy 
        zginąć. Nie mamy nic do 
        stracenia.
          Strażniczka wydobyła z torby 
        mydło i pędzel do golenia. 
        Namydliła głowę Soni, po czym 
        zaczęła ją golić.
          - Wolff otrzymywał informacje 
        od kogoś z Kwatery Głównej. Od 
        kogo?
          - Jesteście podli! - szepnęła 
        Sonia.
          W końcu strażniczka wyciągnęła 
        z torby lusterko i podsunęła 
        Soni pod nos. Z początku 
        tancerka nie chciała w nie 
        spojrzeć, ale po chwili poddała 
        się. Na widok swojej łysej jak 
        kolano głowy jęknęła głucho.
          - Nie! - zawołała. - To nie 
        ja!
          I wybuchnęła płaczem. 
        Nienawiść opuściła ją zupełnie; 
        opór więźniarki złamano.
          - Od kogo Wolff uzyskiwał 
        informacje? - spytał cicho 
        Vandam.
          - Od majora Smitha - 
        odpowiedziała.
          Vandam westchnął z ulgą; 
        dzięki Bogu, udało się.
          - Imię Smitha?
          - Sandy.
          Vandam zerknął na Jakesa. 
        Sandy Smith - tak się nazywał 
        major z M 16, który znikł; tego 
        się właśnie obawiali.
          - W jaki sposób przekazywał 
        Wolffowi informacje?
          - Sandy przychodził do mnie na 
        łódź podczas przerwy obiadowej. 
        Kiedy byliśmy w łóżku, Alex 
        przeszukiwał jego teczkę.
          Jakie to proste, pomyślał 
        Vandam, Boże, ale ja jestem 
        zmęczony! Smith był łącznikiem 
        pomiędzy M16, czyli 
        kontrwywiadem, a Sztabem 
        Generalnym; wtajemniczano go we 
        wszystkie plany strategiczne, 
        ponieważ M16 musiało znać 
        zamiary wojska, żeby zlecać 






        szpiegom zbieranie potrzebnych 
        informacji. Smith udawał się na 
        łódź prosto z porannych odpraw w 
        Kwaterze Głównej, zabierając ze 
        sobą teczkę, pełną wojskowych 
        tajemnic najwyższej rangi. 
        Ludziom z Kwatery Głównej mówił, 
        że jada obiady w siedzibie M16, 
        natomiast swoich przełożonych w 
        M16 utrzymywał w przekonaniu, 
        że stołuje się w Kwaterze 
        Głównej; tym sposobem nikomu nie 
        przychodziło do głowy, że w 
        czasie przerwy major pieprzy 
        tancerkę.
          Do tej pory Vandam zakładał, 
        że Wolff albo kogoś przekupuje, 
        albo szantażuje; nie przeszło mu 
        przez myśl, że uzyskuje od kogoś 
        informacje bez wiedzy tej osoby.
          - Gdzie jest teraz Smith? - 
        spytał.
          - Nakrył Alexa, kiedy ten 
        grzebał w jego teczce. Alex go 
        zabił.
          - Gdzie jest ciało?
          - W rzece, w pobliżu łodzi.
          Vandam skinął na Jakesa; 
        kapitan wyszedł.
          - A teraz opowiedz mi o 
        Kemelu - polecił.
          Skoro już udało się złamać jej 
        opór, tancerce całkiem rozwiązał 
        się język; gotowa była mówić 
        wszystko, byleby tylko zasłużyć 
        sobie na lepsze traktowanie.
          - Przyszedł do mnie i 
        powiedział, że kazał mu pan 
        wziąć moją łódź pod obserwację. 
        Obiecał, że będzie pomijał pewne 
        fakty w swoich meldunkach, jeśli 
        zaaranżuję spotkanie z Alexem i 
        Sadatem.
          - Między Alexem a kim?
          - Kapitanem Anwarem 
        es_$sadatem.
          - Po co mu spotkanie z 
        Wolffem?
          - Po to, żeby Wolni Oficerowie 
        mogli przesłać wiadomość do 
        Rommla.
          Wchodzą tu w grę sprawy, jakie 
        nawet nie przyszły mi do głowy, 
        pomyślał Vandam. A głośno 
        spytał:






          - Gdzie mieszka Sadat?
          - Na ulicy Kubri al_$qubbah.
          - Numer domu?
          - Nie znam.
          Vandam zwrócił się do 
        strażniczki.
          - Proszę sprawdzić dokładny 
        adres kapitana Anwara es_$sadata 
        - polecił.
          - Tak jest, panie majorze - 
        powiedziała strażniczka, 
        posyłając mu zdumiewająco miły 
        uśmiech.
          Wyszła.
          - Na twojej łodzi Wolff 
        trzymał nadajnik - rzekł Vandam.
          - Tak.
          - Swoje komunikaty szyfrował.
          - Tak, miał angielską powieść, 
        którą się posługiwał w tym 
        celu.
          - "Rebekę".
          - Tak.
          - I miał klucz.
          - Klucz?
          - Kartkę papieru z informacją, 
        z których stron powieści należy 
        korzystać.
          Sonia skinęła wolno głową.
          - Tak, chyba tak.
          - Nadajnik, książka i klucz 
        zniknęły. Nie wiesz, co się z 
        nimi stało?
          - Nie - odparła i na jej 
        twarzy pojawił się strach. - 
        Naprawdę nie wiem, przysięgam...
          - W porządku, wierzę ci. 
        Wiesz, dokąd Wolff mógł się 
        udać?
          - Ma dom... Villa les 
        Oliviers.
          - Nieźle. A dokąd jeszcze?
          - Do Abdullaha. Mógł pojechać 
        do niego.
          - Dobrze. I gdzie jeszcze?
          - Na pustynię, do swoich 
        kuzynów.
          - Gdzie można ich znaleźć?
          - Nie wiadomo. To nomadzi.
          - Czy Wolff wie, gdzie 
        aktualnie obozują?
          - Chyba tak.
          Vandam patrzył na nią przez 
        chwilę. Była złą aktorką: nie 
        potrafiłaby zagrać roli osoby, 






        która się załamała. Sonia 
        naprawdę się załamała: była nie 
        tylko gotowa, ale wręcz chętna, 
        żeby zdradzić swoich przyjaciół 
        i wyjawić wszystkie tajemnice. 
        Nie kłamała.
          - Jeszcze się zobaczymy - 
        powiedział i wyszedł na 
        korytarz.
          Strażniczka wręczyła mu kartkę 
        z adresem Sadata, po czym 
        wróciła do celi. Vandam ruszył 
        pospiesznie do sali odpraw. 
        Jakes już tam na niego czekał.
          - Marynarka pożyczy nam dwóch 
        nurków - oznajmił. - Powinni tu 
        być za kilka minut.
          - Doskonale. - Vandam zapalił 
        papierosa. - Chcę zrobić nalot 
        na dom Abdullaha. I zamierzam 
        aresztować tego Sadata. Na 
        wszelki wypadek wyślemy też 
        kilku ludzi do Villa les 
        Oliviers, chociaż wątpię, czy 
        cokolwiek znajdą. Czy wszyscy 
        orientują się już, o co chodzi?
          Jakes skinął głową.
          - Wiedzą, że szukamy 
        nadajnika, egzemplarza "Rebeki" 
        i instrukcji szyfrowych.
          Vandam rozejrzał się po sali i 
        spostrzegł wśród obecnych 
        policjantów egipskich.
          - Kto do cholery, ściągnął tu 
        tych zasranych Arabów? - spytał 
        gniewnie.
          - Względy protokolarne, panie 
        majorze - oznajmił urzędowym 
        tonem Jakes. - Pomysł pułkownika 
        Bogge'a.
          Vandam ugryzł się w język, 
        żeby nie powiedzieć, co myśli o 
        swoim przełożonym.
          - Przeszukajcie dom Abdullaha. 
        Spotkamy się na łodzi.
          - Tak jest, panie majorze.
          Vandam zgasił niedopałek.
          Wyszli na poranne słońce. 
        Przed budynkiem stało 
        kilkanaście jeepów z pracującymi 
        silnikami. Jakes wydał rozkazy 
        sierżantom z obu drużyn, po czym 
        skinął głową Vandamowi. Kiedy 
        wszyscy wsiedli do jeepów, 
        ruszyli.






          Dzielnica, w której mieszkał 
        Sadat, była oddalona o ponad 
        cztery kilometry od centrum 
        Kairu, jechało się w stronę 
        Heliopolis. Sam dom był typową 
        kairską willą okoloną niewielkim 
        ogrodem. Cztery jeepy z warkotem 
        zajechały przed wejście; 
        żandarmi błyskawicznie otoczyli 
        dom i zaczęli przeczesywać 
        ogród. Vandam zastukał do drzwi. 
        Rozległo się głośne szczekanie 
        psa. Vandam znów zastukał. Drzwi 
        otworzyły się.
          - Kapitan Anwar es_$sadat?
          - Tak.
          Sadat był szczupłym, poważnym 
        młodzieńcem średniego wzrostu. 
        Miał skręcone brązowe włosy, ale 
        nad czołem zaczynał już łysieć. 
        Odziany w kapitański mundur i z 
        czerwonym fezem na głowie, 
        najwyraźniej szykował się do 
        wyjścia.
          - Jest pan aresztowany - 
        poinformował go Vandam i 
        przepchnął się obok niego do 
        środka.
          W hallu ujrzał drugiego 
        młodzieńca, który wyszedł z 
        jednego z pokoi.
          - Kto to? - spytał.
          - Mój brat, Tal'at - wyjaśnił 
        Sadat.
          Vandam przyjrzał mu się 
        uważnie. Młody Arab był 
        opanowany i pełen godności, ale 
        wyczuwało się w nim jakieś 
        napięcie. Boi się, pomyślał 
        Vandam. Ale nie mnie i nie 
        więzienia; chodzi o coś całkiem 
        innego. Ciekawe, jakiego targu 
        Kemel dobił dziś rano z Wolffem? 
        Buntownicy potrzebowali Wolffa, 
        żeby nawiązać kontakt z Rommlem. 
        Może go gdzieś ukryli?
          - Który jest pański pokój? - 
        spytał.
          Sadat wskazał drzwi. Vandam 
        wszedł do środka. Była to 
        skromnie urządzona sypialnia: na 
        podłodze leżał materac, na 
        haczyku wisiała galabija. Vandam 
        skinął na dwóch brytyjskich 
        żandarmów i na egipskiego 






        policjanta.
          - Dobra, bierzcie się do 
        roboty.
          Zaczęli przeszukiwać pokój.
          - Co to wszystko ma znaczyć? - 
        spytał spokojnie Sadat.
          - Zna pan Alexa Wolffa - 
        stwierdził Vandam.
          - Nie.
          - Używa także imienia Achmed 
        Rahmha, ale to Europejczyk.
          - Nigdy o nim nie słyszałem. 
          Sadat najwyraźniej był 
        człowiekiem z charakterem, 
        człowiekiem, który nie ma 
        zamiaru się załamywać i 
        wszystkiego wyznawać, tylko 
        dlatego, że kilku rosłych 
        żandarmów wywraca mu dom do góry 
        nogami. Vandam wskazał drzwi po 
        drugiej stronie hallu.
          - A co się tam mieści?
          - Mój gabinet...
          Vandam podszedł do drzwi.
          - W środku są kobiety z mojej 
        rodziny, muszę je uprzedzić...
          - Wiedzą, że tu jesteśmy. 
        Proszę otworzyć drzwi.
          Vandam puścił Sadata przodem. 
        W pokoju nie było żadnych 
        kobiet, ale drzwi do ogrodu 
        stały otwarte na oścież, jakby 
        ktoś właśnie przez nie wybiegł. 
        Vandam nie przejął się tym; 
        wiedział, że w ogrodzie roi się 
        od żandarmów i nikt się chyłkiem 
        nie wydostanie. Na biurku 
        spostrzegł pistolet wojskowy, 
        pod którym leżało kilka kartek 
        zapisanych arabskim pismem. 
        Podszedł do półki i obejrzał 
        książki: "Rebeki" nie było. 
        Nagle z innej części domu 
        dobiegł go krzyk:
          - Panie majorze!
          Ruszył w stronę kuchni, skąd 
        dochodził głos. Na miejscu, przy 
        kuchennym piecu, zastał 
        sierżanta oraz pieska, który 
        ujadał u jego nóg. Z otwartych 
        drzwiczek pieca sierżant wyjął 
        nadajnik w walizie.
          Vandam spojrzał na Sadata, 
        który przydreptał za nim do 
        kuchni. Na twarzy Araba pojawił 






        się grymas goryczy i zawodu. A 
        więc na tym polegał targ, 
        jakiego dobił z Wolffem: w 
        nagrodę, że go ostrzegli, 
        dostali nadajnik. Czyżby to 
        znaczyło, że Wolff ma gdzieś 
        drugi? A może umówił się z 
        Sadatem, że przyjdzie tu 
        wieczorem, żeby nadać komunikat?
          - Świetna robota - pochwalił 
        Vandam sierżanta. - Proszę 
        zabrać kapitana Sadata do 
        Kwatery Głównej.
          - Protestuję - oznajmił Sadat. 
        - Zgodnie z prawem oficerowie 
        egipscy mogą być przetrzymywani 
        tylko w kantynie oficerskiej i 
        musi ich pilnować ktoś w randze 
        oficera.
          - To prawda - potwierdził 
        stojący obok szef ekipy 
        policjantów egipskich.
          Vandam znów przeklął w duchu 
        Bogge'a za to, że wmieszał do 
        sprawy miejscowe władze.
          - Zgodnie z prawem 
        rozstrzeliwuje się szpiegów - 
        rzekł do Sadata, po czym zwrócił 
        się do sierżanta. - Przyślijcie 
        mi mojego kierowcę, a potem 
        skończcie przeszukiwać dom. A 
        przeciwko Sadatowi wnieście 
        oskarżenie o szpiegostwo.
          Ponownie zerknął na Sadata. 
        Wyraz goryczy i zawodu znikł z 
        jego twarzy; pojawiło się 
        wyrachowanie. Zastanawia się, 
        jakie wyciągnąć korzyści z tej 
        nowej sytuacji, pomyślał Vandam. 
        Szykuje się do roli męczennika. 
        To giętki chłopak; powinien 
        zostać politykiem.
          Wyszedł z willi i wsiadł do 
        jeepa. Po chwili z domu wybiegł 
        kierowca, który jednym susem 
        znalazł się obok majora.
          - Na Zamalek - polecił Vandam.
          - Tak jest, panie majorze.
          Kierowca włączył silnik i 
        ruszył w drogę.
          Kiedy dotarli do łodzi, 
        okazało się, że nurkowie 
        skończyli już pracę: stali na 
        ścieżce i zdejmowali z siebie 
        sprzęt. Dwóch żandarmów 






        wyciągało z Nilu coś wyjątkowo 
        obrzydliwego. Nurkowie 
        przywiązali sznury do ciała, 
        które odkryli na dnie, po czym 
        umyli ręce od całej sprawy.
          Do Vandama podszedł Jakes.
          - Niech pan spojrzy na to, 
        panie majorze.
          Podał mu nasiąkniętą wodą 
        książkę, z której zdarto 
        okładkę. Vandam przerzucił kilka 
        stron: była to "Rebeka".
          Nadajnik przypadł w udziale 
        Sadatowi; książka służąca do 
        szyfrowania wylądowała w rzece. 
        Vandam przypomniał sobie 
        popielniczkę ze zwęglonymi 
        skrawkami papieru, którą widział 
        na łodzi; czyżby Wolff spalił 
        klucz do szyfru?
          Dlaczego pozbył się nadajnika, 
        książki i klucza, skoro chciał 
        wysłać do Rommla ważny 
        komunikat? Nasuwał się tylko 
        jeden wniosek: musiał gdzieś 
        ukryć zapasowy nadajnik, drugi 
        egzemplarz książki i kopię 
        klucza.
          Żandarmi wyciągnęli ciało na 
        brzeg i cofnęli się, jakby nie 
        chcieli mieć z nim nic więcej do 
        czynienia. Vandam zbliżył się. 
        Zobaczył, że trupowi poderżnięto 
        gardło i że głowa ledwo trzyma 
        się tułowia. Do pasa przywiązana 
        była teczka. Vandam schylił się 
        i ostrożnie ją otworzył. W 
        środku znajdowało się kilka 
        butelek szampana.
          - Boże! - szepnął Jakes.
          - Potworne, nie? - mruknął 
        Vandam. - Najpierw mu poderżnął 
        gardło, a potem wrzucił ciało do 
        rzeki, obciążając je butelkami 
        szampana, żeby poszło na dno.
          - Cwaniak zasrany!
          - Ale umie sobie radzić z 
        nożem - stwierdził Vandam, 
        dotykając policzka; opatrunek 
        miał zdjęty i kilkudniowy zarost 
        zakrywał szramę. Żeby tylko nie 
        skrzywdził Elene, nie pociął jej 
        tym cholernym nożem, pomyślał. I 
        zaraz zapytał:
          - Rozumiem, że nie 






        znaleźliście go?
          - Niestety. Kazałem aresztować 
        Abdullaha, tak dla zasady, ale 
        dom był czysty. Po drodze 
        zajrzałem do Villa les Olivers. 
        Też nic.
          - Podobnie jak u kapitana 
        Sadata.
          Nagle Vandama ogarnęło 
        potworne znużenie. Wyglądało na 
        to, że Wolff za każdym razem 
        potrafi wywieść go w pole. 
        Przyszło mu do głowy, że może 
        jest po prostu zbyt tępy, aby 
        kiedykolwiek złapać tego 
        przebiegłego i nieuchwytnego 
        szpiega.
          - Chyba przegraliśmy - rzekł 
        pocierając twarz.
          Nie spał od dwudziestu 
        czterech godzin. Sam nie 
        wiedział, po co jeszcze tkwi na 
        brzegu Nilu, nad szkaradnie 
        zmasakrowanymi zwłokami majora 
        Sandy'ego Smitha. Niczego więcej 
        nie mógł się tu już dowiedzieć.
          - Pojadę do domu i zdrzemnę 
        się przez godzinkę - oznajmił.
          Na twarzy Jakesa odmalowało 
        się zdziwienie.
          - Może wtedy zacznę jaśniej 
        myśleć - dodał Vandam. - Po 
        południu znów przesłuchamy 
        więźniów.
          - Dobrze, panie majorze.
          Vandam wrócił do jeepa. Jadąc 
        mostem łączącym Zamalek z Garden 
        City, przypomniał sobie, że 
        Sonia podała jeszcze jedną 
        możliwość: kuzynów Wolffa 
        nomadów. Popatrzył na łodzie 
        płynące szeroką, ospałą rzeką. 
        Prąd Nilu znosił je w dół rzeki, 
        w górę zaś popychał je wiatr, 
        którego stały kierunek miał 
        kolosalne znaczenie dla rozwoju 
        Egiptu. Na każdej łodzi 
        umieszczony był wielki trójkątny 
        żagiel, takiego samego typu jak 
        te stosowane... Jak dawno temu? 
        Przed tysiącami lat. Ileż to 
        rzeczy w tym kraju robiono w 
        identyczny sposób jak przed 
        wiekami. Vandam zamknął oczy i 
        ujrzał Wolffa w feluce, 






        płynącego w górę rzeki; jedną 
        ręką manewrował trójkątnym 
        żaglem, drugą wystukiwał przez 
        nadajnik wiadomość dla Rommla. 
        Nagle jeep zahamował i Vandam 
        otworzył oczy; zdał sobie 
        sprawę, że drzemał. Dlaczego 
        Wolff miałby płynąć w górę 
        rzeki? Żeby odnaleźć swoich 
        kuzynów, nomadów. Ale skąd by 
        wiedział, gdzie się akurat 
        znajdują? Mógłby wiedzieć, gdyby 
        w ciągu rocznej wędrówki 
        pokonywali jakąś określoną 
        trasę.
          Łazik zatrzymał się przed 
        domem Vandama i major wysiadł.
          - Proszę na mnie zaczekać - 
        rzekł do kierowcy. - Lepiej 
        chodźcie do środka.
          Wszedł pierwszy; w hallu 
        wskazał kierowcy drogę do 
        kuchni.
          - Jeśli nie potraktujecie go 
        jak jednego z "gorszych", mój 
        służący, Gaafar, da wam coś do 
        jedzenia.
          - Bardzo dziękuję, panie 
        majorze - powiedział kierowca.
          Na stoliku w hallu leżał 
        niewielki stos listów. Koperta 
        na samym wierzchu nie miała 
        znaczka, a pismo, jakim była 
        zaadresowana, wydało się 
        majorowi dziwnie znajome. W 
        górnym lewym rogu nadawca 
        nakreślił słowo "Pilne". Vandam 
        wziął kopertę do ręki. 
          Świadom był, że jest jeszcze 
        wiele do zrobienia. Może Wolff 
        podróżuje właśnie na południe. 
        We wszystkich większych miastach 
        leżących na trasie należy 
        rozstawić posterunki, które 
        będą kontrolowały drogi. Także 
        na każdej stacji ktoś powinien 
        wypatrywać Wolffa. I na rzece... 
        Musi być jakiś sposób, żeby 
        sprawdzić rzekę, na wypadek 
        gdyby Wolff - tak jak w jego 
        śnie - zdecydował się płynąć 
        łodzią. Vandam z coraz większym 
        trudem skupiał myśli. Skoro 
        można kontrolować drogi, na tej 
        samej zasadzie można zapewne 






        kontrolować i rzeki. Czemu nie? 
        Na nic to się oczywiście nie 
        zda, jeśli Wolff po prostu ukrył 
        się gdzieś w Kairze. Może 
        schował się na cmentarzu? Wielu 
        muzułmanów grzebało zmarłych w 
        murowanych kaplicach; jedna 
        ogromna dzielnica Kairu składała 
        się z samych takich budowli. 
        Potrzeba byłoby z tysiąc ludzi, 
        żeby je wszystkie przeszukać. 
        Może jednak powinienem to 
        zrobić, pomyślał Vandam. Ale 
        Wolff równie dobrze mógł się 
        udać na północ, w stronę 
        Aleksandrii, albo na wschód czy 
        na zachód, na pustynię...
          Vandam wszedł do salonu po nóż 
        do papieru. Należało w jakiś 
        sposób zawęzić pole poszukiwań. 
        Nie miał przecież do dyspozycji 
        tysiąca ludzi; walczyli na 
        pustyni. Musiał podjąć decyzję, 
        na czym skoncentrować dalsze 
        wysiłki. Przypomniał sobie, od 
        czego się wszystko zaczęło: od 
        wiadomości z Asjut. Może 
        powinien zadzwonić do Asjut do 
        kapitana Newmana? Wolff przybył 
        od strony pustyni, może więc 
        zamierza opuścić Egipt tą samą 
        drogą? Może właśnie tam 
        przebywają jego kuzyni? Spojrzał 
        z wahaniem na telefon. Gdzie, do 
        cholery, podział się ten nóż? 
        Vandam podszedł do drzwi i 
        zawołał:
          - Gaafar!
          Potem wrócił na środek pokoju 
        i zauważył leżący na fotelu 
        szkolny atlas Billy'ego. Był 
        zabrudzony. Zapewne wpadł 
        chłopcu do kałuży. Vandam 
        podniósł atlas. Okładka kleiła 
        się. Nagle zdał sobie sprawę, że 
        jest na niej krew. Poczuł się 
        tak, jakby tkwił w koszmarnym 
        śnie. Co się z nim działo? Nie 
        mógł znaleźć noża do papieru, 
        widział krew na atlasie, nomadów 
        w Asjut...
          Pojawił się Gaafar.
          - Dlaczego to takie brudne? - 
        spytał Vandam.
          Gaafar zerknął na atlas.






          - Przykro mi, panie majorze, 
        ale nie wiem. Oglądali książkę, 
        kiedy kapitan Alexander...
          - Kto oglądał? I co za kapitan 
        Alexander?
          - Ten oficer, którego pan 
        przysłał, żeby odwiózł Billy'ego 
        do szkoły. Powiedział, że nazywa 
        się...
          - Poczekaj! - Dławiący lęk 
        sprawił, że Vandamowi 
        natychmiast wróciła jasność 
        umysłu. - Chcesz powiedzieć, że 
        rano przyjechał tu jakiś 
        brytyjski oficer i zabrał 
        Billy'ego?
          - Tak, panie majorze, miał go 
        odwieźć do szkoły. Mówił, że pan
        major go przysłał...
          - Gaafar, ja nikogo nie 
        przysyłałem!
          Brązowa twarz służącego stała 
        się szara.
          - Dlaczego nie upewniłeś się, 
        czy jest tym, za kogo się 
        podaje? - spytał Vandam.
          - Była z nim panna Fontana, 
        więc myślałem, że wszystko jest 
        w porządku...
          - O Boże!
          Vandam spojrzał na list, który 
        trzymał w dłoni, i zrozumiał, 
        dlaczego pismo na kopercie 
        wydało mu się znajome; 
        adresowała ją ta sama ręka, 
        którą skreślony był liścik 
        przysłany przez Wolffa Elene. 
        Rozerwał kopertę. Wewnątrz 
        znalazł kartkę następującej 
        treści.
        
          Drogi majorze Vandam!
          Billy jest ze mną. Elene się 
        nim opiekuje. Nic mu nie grozi, 
        dopóki i mnie nic nie grozi. 
        Dlatego gorąco Pana namawiam, 
        żeby pozostał Pan w domu i nie 
        podejmował żadnych kroków. Nie 
        wojujemy z dziećmi; proszę mi 
        wierzyć, że nie chcę skrzywdzić 
        Pańskiego syna. Jednakże czym 
        jest życie jednego dziecka w 
        porównaniu z przyszłością moich 
        dwóch narodów, egipskiego i 
        niemieckiego? Jeśli więc zajdzie 






        konieczność, nie zawaham się 
        przed zabiciem Billy'ego.
          Pański uniżony sługa,
          Alex Wolff
        
          Był to list szaleńca: uprzejmy 
        ton, poprawny styl, właściwa 
        interpunkcja, próba 
        usprawiedliwienia porwania 
        niewinnego dziecka... Vandam 
        pojął, że gdzieś w głębi umysłu 
        Wolffa czai się obłęd.
          I to taki człowiek miał 
        Billy'ego!
          Vandam podał list Gaafarowi, 
        który trzęsącymi się ze 
        zdenerwowania rękami włożył 
        okulary. Wolff najwidoczniej 
        zabrał Elene ze sobą, kiedy 
        opuszczał łódź Soni. Na pewno 
        bez trudu zmusił ją do posłuchu: 
        wystarczyło, że zagroził, iż 
        wyrządzi krzywdę Billy'emu. Ale 
        po co w ogóle porywał chłopca? I 
        dokąd? Skąd się wzięła krew?
          Gaafarowi łzy ciekły po 
        policzkach.
          - Kto został
        ranny? - spytał 
        Vandam. - Kto krwawił?
          - Wszystko odbyło się 
        spokojnie - odparł Gaafar. - 
        Chyba panna Fontana miała 
        skaleczoną dłoń.
          Zatem specjalnie rozmazała 
        krew na atlasie Billy'ego i 
        zostawiła książkę na krześle. 
        Był to znak, sygnał. Vandam ujął 
        książkę w obie ręce i pozwolił, 
        żeby otworzyła się sama. Ujrzał 
        mapę Egiptu i krzywą strzałkę z 
        zakrzepłej krwi. Wskazywała 
        Asjut.
          Podniósł słuchawkę i wykręcił 
        numer Kwatery Głównej. Ale kiedy 
        usłyszał głos wojskowej 
        telefonistki, rozłączył się. Co 
        będzie, pomyślał, kiedy Bogge 
        się o wszystkim dowie? Na pewno 
        wyda rozkaz, żeby oddział 
        piechoty zatrzymał Wolffa w 
        Asjut. Nie obejdzie się bez 
        strzelaniny. I co wtedy zrobi 
        Wolff wiedząc, że wszystko 
        stracone, że - nawet pomijając 






        porwanie i morderstwa, jakich 
        się dopuścił - sama działalność 
        szpiegowska wystarczy, by dostał 
        kulę w łeb? To szaleniec; zabije 
        mojego syna.
          Czuł, że paraliżuje go strach. 
        Właśnie o to chodziło Wolffowi, 
        właśnie dlatego porwał Billy'ego 
        - chciał pozbawić jego ojca, 
        umiejętności trzeźwego myślenia 
        i działania. Taki był cel 
        uprowadzenia chłopca.
          Vandam podejrzewał, że jeśli 
        zaangażuje w sprawę wojsko, 
        dojdzie do strzelaniny. I 
        wówczas Wolff, mściwy szaleniec, 
        może zabić chłopca. Było tylko 
        jedno wyjście.
          Musiał samotnie ruszyć w 
        pościg.
          - Przynieś mi dwie butelki 
        wody - polecił Gaafarowi.
          Służący wybiegł do kuchni. 
        Vandam udał się do hallu, włożył 
        gogle, po czym cienkim szalem 
        owinął sobie dolną połowę 
        twarzy. Kiedy Gaafar przyniósł 
        mu butelki z wodą, wyszedł na 
        zewnątrz, schował je do 
        bagażnika i wsiadł na motocykl. 
        Silnik zaskoczył po pierwszym 
        kopnięciu; Vandam zwiększył 
        obroty. Bak był pełen. Gaafar 
        stał obok, wciąż zanosząc się 
        płaczem. Vandam poklepał 
        staruszka po ramieniu.
          - Znajdę ich - obiecał. 
        Zakołysał motorem, żeby złożyć
        podpórkę, po czym wyjechał na 
        ulicę, i skręcił na południe.
        
          26
        
          Cholera, ale był bajzel na 
        stacji. Pewnie wszyscy chcą się 
        wynieść z Kairu na wypadek 
        bombardowania. W pociągach do 
        Palestyny wykupiono wszystkie 
        miejca pierwszej klasy; wagony 
        są tak zatłoczone, że nawet nie 
        wepchnąłbyś szpilki. Żony i 
        dzieciaki brytyjskich oficerów 
        uciekają jak szczury. Całe 
        szczęście, że w pociągach 
        jadących na południe nie ma 






        takiego ścisku. W kasie 
        oczywiście mówili, że wszystkie 
        miejscówki sprzedane, ale to 
        zwykła śpiewka; wystarczy sypnąć 
        garść piastrów, a miejsce zawsze 
        się znajdzie. Trzy miejsca 
        również. Bałem się, że na 
        peronie mogę zgubić Elene i 
        dzieciaka, taki tam był tłok: 
        setki bosych wieśniaków w 
        brudnych galabijach, 
        dźwigających pudła przewiązane 
        sznurkiem albo skrzynki z 
        drobiem, niektórzy porozsiadali 
        się na ziemi i zajadali 
        śniadanie, gruba matrona w 
        czerni rozdawała jajka na 
        twardo, pszenne placki i ryżowe 
        ciasteczka mężowi, synom, 
        kuzynom, zięciom, córkom i 
        synowym; dobrze, że postanowiłem 
        trzymać dzieciaka za rękę, to 
        był cwany pomysł - wiedziałem, 
        że Elene nie będzie próbowała 
        nawiać, dopóki mam malca - 
        wszystkie moje pomysły są cwane, 
        bo ze mnie cwany gość, Chryste, 
        ten major Vandam to przy mnie 
        zwykły jełop, możesz się 
        skichać, Vandam, mam twojego 
        syna. Ktoś prowadził na sznurku 
        kozę. Ładny mi pomysł, zabierać 
        do pociągu kozę. Szczęście, że 
        nigdy nie musiałem gnieździć się 
        w drugiej klasie razem z 
        wieśniakami i ich kozami. To 
        musi być parszywa robota, 
        sprzątać po nich wagony, 
        ciekawe, kto to robi, pewnie 
        jakiś ubogi fellach, ale to inna 
        rasa, inna krew, urodzeni 
        niewolnicy, dobrze, że mamy 
        miejsca w pierwszej klasie, 
        zawsze jeżdżę pierwszą klasą. 
        Nie cierpię brudu, a stacja była 
        brudna, że pożal się Boże, na 
        peronie roiło się od sprzedawców 
        papierosów i innych handlarzy, 
        jeden miał na głowie ogromny 
        kosz placków. Podoba mi się, jak 
        kobiety noszą kosze na głowach, 
        trzymają się tak prosto, tak 
        dumnie, aż człowieka nachodzi 
        ochota, żeby podejść do takiej i 
        ją wydymać na stojąco, lubię 






        babki, które lubią się dymać, 
        które z rozkoszy odchodzą od 
        zmysłów i wrzeszczą, Gesundheit! 
        Kiedy patrzę na Elene, gdy tak 
        siedzi obok malca, wystraszona, 
        ale jakże piękna, z radością byM 
        się do niej znów dobrał, co mi 
        tam Sonia, mam ochotę rzucić się 
        na Elene, tu, w pociągu, poniżyć 
        ją na oczach wszystkich, na 
        oczach przerażonego synalka 
        Vandama, ha, ha! Za oknami 
        podmiejskie domki z suszonej 
        cegły, oparte jeden o drugi, 
        żeby nie runąć na ziemię, krowy 
        i owce w wąskich, nie 
        brukowanych, zapylonych 
        uliczkach, jak widzę te miejskie 
        owce z tłustymi ogonami, zawsze 
        się zastanawiam, czym się żywią, 
        gdzie się pasą? Te małe mroczne 
        domki wzdłuż torów nawet nie 
        mają kanalizacji! Przy drzwiach 
        kobiety obierają warzywa, 
        siedząc po turecku na ziemi w 
        żółtym pyle. Obok koty. Pełne 
        wdzięku. Europejskie koty są 
        inne, powolniejsze i znacznie 
        grubsze; nic dziwnego, że tutaj 
        koty są święte, są takie 
        piękne, uważa się, że młody kot 
        przynosi szczęście. Anglicy 
        lubią psy. Psy to odrażające 
        zwierzęta: brudne, bez godności, 
        wiecznie się ślinią, łaszą, 
        wszystko muszą obwąchać. Kot 
        jest istotą wyższą i zdaje sobie 
        z tego sprawę. Świadomość 
        własnej wyższości jest ważna. 
        Albo jest się panem, albo 
        niewolnikiem. Ja też, jak kot, 
        trzymam głowę w górze; obojętny 
        na motłoch, chadzam własnymi 
        ścieżkami i załatwiam swoje 
        tajemnicze sprawy, korzystając z 
        usług innych, tak jak kot 
        korzysta z usług swojego 
        właściciela, nigdy nie okazując 
        wdzięczności i ignorując każdą 
        oznakę uczucia, a wszystko, co 
        otrzymuję, traktując nie jako 
        dar, lecz jako rzecz mi należną. 
        Jestem panem, niemieckim 
        nazistą, egipskim Beduinem, 
        urodzonym władcą. Za ile godzin 






        będziemy w Asjut? Za osiem, 
        dziesięć? Muszę działać szybko. 
        Odszukać Ismaila. Powinien być 
        przy studni albo gdzieś w 
        pobliżu. Odebrać radio. Dziś o 
        północy nadać komunikat. 
        Dokładny plan obrony wojsk 
        brytyjskich, ale zdobycz, na 
        pewno obsypią mnie medalami. 
        Niemcy zawładną Kairem. Dopiero 
        zapanuje tu raj! Co za cudowna 
        mieszanka, Niemcy i Egipcjanie, 
        za dnia najwyższa wydajność, 
        nocą najwyższa zmysłowość, 
        germańska technologia i 
        beduińska dzikość, Beethoven i 
        haszysz. Jeśli tylko uda mi się 
        dostać cało do Asjut i przesłać 
        wiadomość do Rommla, wtedy on 
        przejdzie przez ostatni most, 
        zniszczy ostatnią linię obrony, 
        migiem dotrze do Kairu i 
        rozniesie w perzynę 
        Brytyjczyków; to dopiero będzie 
        zwycięstwo! Jeśli tylko mi się 
        uda. A wtedy zwycięstwo! 
        Zwycięstwo! 
        Wspaniałe zwycięstwo!
        
          Nie_po_rzy_gam_się, 
        nie_po_rzy_gam_się, 
        nie_po_rzy_gam_się. Tak mówi 
        pociąg, turkot kół powtarza to 
        razem ze mną. Jestem za duży, 
        żeby wymiotować w pociągu, co 
        innego, jak byłem młodszy, jak 
        miałem osiem lat... Tata zabrał 
        mnie ze sobą do Aleksandrii i na 
        drogę kupił mi cukierki, 
        pomarańcze, lemoniadę, tak się 
        strasznie napchałem, że... nie, 
        lepiej o tym nie myśleć, od razu 
        robi mi się niedobrze, tata 
        powiedział, że to nie była moja 
        wina, tylko jego, ale w pociągu 
        zawsze zbiera mi się na wymioty, 
        nawet jeśli nic nie jadłem, 
        Elene kupiła tabliczkę czekolady 
        i chciała mnie poczęstować, 
        podziękowałem, niech widzi, jaki 
        jestem dorosły, tylko małe 
        dzieci nie potrafią się oprzeć 
        czekoladzie, o, piramidy, jedna, 
        druga, i jeszcze ta mniejsza, 
        widać wszystkie trzy, pewnie 






        mijamy Gizę. Dokąd jedziemy? 
        Miał mnie odstawić do szkoły. A 
        potem wyciągnął nóż. Taki 
        zakrzywiony. Bałem się, że 
        odetnie mi głowę! Gdzie jest 
        tata? Powinienem być w szkole, 
        dziś pierwsza lekcja to 
        geografia, miała być klasówka o 
        norweskich fiordach, wkułem 
        wszystko na blachę, 
        niepotrzebnie, nie będę jej 
        pisał, koledzy pewnie już 
        skończyli, profesor Johnstone 
        zbiera teraz kartki. - To ma być 
        mapa, Higgins?! Wygląda, 
        chłopcze, jakbyś narysował 
        własne ucho! - Wszyscy wybuchają 
        śmiechem. - Smythe nie umie 
        napisać poprawnie 
        Moskenstraumen. Napiszesz 
        pięćdziesiąt razy, chłopcze, to 
        się nauczysz! - Każdy się 
        cieszy, że to nie do niego 
        mowa. Wreszcie stary Johnstone 
        otwiera podręcznik. - Teraz 
        zajmiemy się arktyczną tundrą. - 
        Chciałbym być teraz w szkole. 
        Chciałbym, żeby Elene przytuliła 
        mnie do siebie. Chciałbym, żeby 
        ten zbój przestał się na mnie 
        gapić, przestał się tak 
        wpatrywać, chyba jest szalony, 
        gdzie tata? Jeśli nie będę 
        myślał o nożu, to będzie tak, 
        jakby nie istniał. Nie wolno mi 
        myśleć o nożu. Ale jeśli będę 
        powtarzał, żeby nie myśleć o 
        nożu, to wciąż będę o nim 
        myślał. Nie sposób świadomie o 
        czymś nie myśleć. Więc jak 
        przestaje się o czymś myśleć? 
        Przypadkowo. Przypadkowe myśli. 
        Wszystkie myśli są przypadkowe. 
        No i na sekundę przestałem 
        myśleć o nożu. Jeśli zobaczę 
        policjanta, pobiegnę do niego 
        wołając: "Ratunku! Ratunku?" 
        Pognam tak szybko, że ten zbój 
        mnie nie zatrzyma. Kiedy chcę, 
        potrafię być szybki jak strzała, 
        jak błyskawica. Może zobaczę 
        oficera. Albo generała. Zawołam: 
        "Dzień dobry, panie generale!" 
        Popatrzy na mnie zdziwiony i 
        powie: "No co tam, młodzieńcze? 






        Wyglądasz mi na tęgiego zucha!" 
        A ja na to: "Przepraszam, panie 
        generale, jestem synem majora 
        Vandama, a ten człowiek mnie 
        porwał, mój ojciec nic o tym nie 
        wie, więc przepraszam, że 
        zawracam panu głowę, ale 
        potrzebuję pomocy!" "Co?! - 
        wrzaśnie generał. - Jak pan 
        śmiał podnieść rękę na syna 
        brytyjskiego oficera! Tak się 
        nie robi, proszę pana! Niech pan 
        natychmiast zjeżdża! za kogo się 
        pan uważa? I proszę mi zaraz 
        schować ten błyszczący scyzoryk; 
        ja mam pistolet! Jesteś 
        prawdziwym zuchem, Billy!" 
        Jestem prawdziwym zuchem. Dzień 
        po dniu ludzie giną na pustyni. 
        U nas, w Anglii, spadają bomby. 
        Na Atlantyku U_booty zatapiają 
        nasze statki, marynarze wpadają 
        do lodowatej wody i toną. A nad 
        Francją szkopy zestrzeliwują 
        chłopców z R$a$f_u. Wszyscy są 
        dzielni. Broda do góry! 
        Przeklęta wojna! Właśnie tak 
        powiadają: "Przeklęta wojna!" A 
        potem wsiadają do myśliwców, 
        zbiegają do schronu, atakują 
        następną wydmę, wystrzeliwują 
        torpedy w stronę U_bootów, piszą 
        listy do domu. Kiedyś myślałem, 
        że to wspaniałe. Ale teraz wiem 
        lepiej. Nie ma w tym nic 
        wspaniałego. Rzygać się chce.
        
          Billy jest taki blady. 
        Potwornie blady. Stara się być 
        dzielny. Niepotrzebnie. Powinien 
        zachowywać się jak dziecko, 
        krzyczeć, płakać, dostać ataku 
        histerii; wtedy Wolff nie 
        umiałby sobie z nim poradzić. 
        Ale Billy, oczywiście, nie 
        rozpłacze się, tak już jest 
        wychowany, nauczono go, żeby 
        udawał zucha, zaciskał zęby i 

        połykał łzy, panował nad sobą. 
        Wie, jak zachowywałby się jego 
        ojciec w podobnej sytuacji, i 
        postępując tak samo, każdy 
        chłopiec naśladuje ojca. A za 
        oknem ciągnie się prawdziwy 
        Egipt. Kanał wzdłuż torów 






        kolejowych. Gaj palm 
        daktylowych. Na polu wieśniak, 
        pochylony, z galabiją 
        podciągniętą do góry nad białe 
        kalesony, dłubie w ziemi; obok 
        pasie się osioł, o ile zdrowiej 
        wygląda niż jego nieszczęśni 
        krewni, których widuje się w 
        mieście zaprzęgniętych do 
        wózków; przy kanale siedzą trzy 
        kobiety, piorą odzież,
        uderzając każdą sztukę o 
        kamienie; dalej jeździec na 
        koniu, galopuje, pewnie 
        miejscowy efendi, tylko 
        najbogatsi gospodarze mają 
        konie; w oddali gęsta zielona 
        roślinność urywa się nagle i 
        przechodzi w pasmo pylistych 
        brunatnych wzgórz. Tak, Egipt 
        ma zaledwie czterdzieści 
        kilometrów szerokości; reszta 
        kraju to pustynia. Co robić? 
        Ilekroć patrzę na Wolffa, 
        głęboko w piersi czuję chłód. 
        Jak uparcie wpatruje się w 
        Billy'ego. I ten błysk w jego 
        oku! Coś go roznosi, nie umie 
        usiedzieć ani chwili spokojnie; 
        zerka przez okno, przebiega 
        wzrokiem wagon, spogląda na 
        Billy'ego, potem na mnie, potem 
        znów na Billy'ego, cały czas z 
        tym błyskiem w oku, z błyskiem 
        triumfu! Powinnam jakoś 
        pocieszyć Billy'ego. Żałuję, że 
        tak mało wiem o chłopcach. 
        Miałam cztery siostry. Słaba 
        byłaby ze mnie macocha. 
        Chciałabym go dotknąć, objąć 
        ramieniem, uścisnąć, może nawet 
        przytulić, ale nie wiem, czy 
        sobie tego życzy, czy to nie 
        pogorszy sprawy. Może mogłabym z 
        nim w coś zagrać, zająć jego 
        myśli czymś innym. Co za 
        kretyński pomysł. A może wcale 
        nie taki głupi? Sięgam po jego 
        tornister, wyjmuję zeszyt. Mały 
        patrzy na mnie ze zdziwieniem. 
        Co zaproponować? Kółko i 
        krzyżyk. Cztery kreski i możemy 
        grać; stawiam pośrodku krzyżyk. 
        Biorąc ołówek spogląda na mnie 
        tak, jakby godził się na tę 






        bzdurną gierkę, tylko po to, żeby 
        dodać mi otuchy! Stawia kółko w 
        rogu. Wolff wyrywa nam zeszyt, 
        patrzy, a potem oddaje ze 
        wzruszeniem ramion. Ja krzyżyk. 
        Billy kółko; będzie remis. 
        Następnym razem powinnam dać mu 
        wygrać. Mogę grać w tę grę 
        zupełnie bezmyślnie; szkoda! 
        Wolff ma w Asjut zapasowy 
        nadajnik. Może powinnam trzymać 
        się drania i nie pozwolić mu 
        nadać komunikatu. Akurat! 
        Najważniejsze to uciec z 
        Billy'm, wyrwać go z rąk 
        Wolffa, a potem powiadomić 
        Vandama, gdzie jesteśmy. Mam 
        nadzieję, że znalazł atlas. A 
        może atlas odkrył służący i 
        natychmiast zadzwonił do Kwatery 
        Głównej? Równie możliwe, że 
        książka będzie przez cały dzień 
        leżeć na krześle i nikt jej nie 
        zauważy. Zresztą Vandam może 
        nocować poza domem. Muszę jakoś 
        wyrwać Billy'ego z rąk Wolffa. 
        Byle dalej od noża! Billy 
        rozpoczyna następną grę: rysuje 
        cztery linie i stawia na środku 
        krzyżyk. Stawiam kółko, po czym 
        bazgrzę szybko: "Musimy uciec. 
        Bądź gotów." Billy stawia 
        następny krzyżyk i dopisuje: 
        "Zgoda." Kółko. Krzyżyk 
        Billy'ego pytanie: "Kiedy?" Moje 
        kółko i odpowiedź: "Najbliższa 
        stacja." Billy stawia trzeci 
        krzyżyk w jednym szeregu z 
        poprzednimi. Przekreśla je i 
        uśmiecha się do mnie radośnie. 
        Wygrał. Pociąg zwalnia.
        
          Vandam wiedział, że pociąg 
        wciąż jest przed nim. Zatrzymał 
        się na stacji w Gizie, blisko 
        piramid, aby się dowiedzieć, jak 
        dawno temu przejeżdżał; później 
        zatrzymywał się i pytał o to 
        samo na trzech kolejnych 
        stacjach. Teraz, po godzinie 
        jazdy, nie musiał już więcej 
        stawać i zasięgać informacji, bo 
        tory kolejowe i szosa biegły 
        równolegle do siebie, po 
        przeciwnych stronach kanału; 






        kiedy dogoni pociąg, po prostu 
        go zobaczy.
          Ilekroć się zatrzymywał, 
        pociągał haust wody. Czapka, 
        gogle i szal wokół ust i szyi 
        nawet nieźle chroniły go od 
        pyłu, ale słońce prażyło tak 
        bezlitośnie, że ciągle chciało 
        mu się pić. W końcu zdał sobie 
        sprawę, że ma gorączkę. 
        Prawdopodobnie przeziębił się 
        wczorajszego wieczoru. Leżąc 
        przez tyle godzin na ziemi na 
        brzegu Nilu. Własny oddech palił 
        go w gardło, mięśnie pleców 
        bolały.
          Całą uwagę skupił na szosie. 
        Była to jedyna droga biegnąca 
        przez cały Egipt, od Kairu do 
        Asuanu, więc na wielu odcinkach 
        miała dobrze utwardzoną 
        nawierzchnię, a w dodoatku 
        brytyjskie wojska nieco ją 
        wyreperowały w ciągu ostatnich 
        miesięcy; mimo to musiał bacznie 
        wypatrywać dziur i wyboi. Na 
        szczęście droga biegła niemal 
        idealnie prosto, więc już z 
        daleka widział wszelkie 
        przeszkody w postaci wozów, stad 
        bydła i owiec, karawan wielbłądów. 
        Pędził szybko, zwalniając tylko 
        wówczas, kiedy przejeżdżał przez 
        wsie i miasteczka, gdzie w 
        każdej chwili ktoś mógł wybiec 
        na drogę; nawet po to, żeby 
        ratować własne dziecko, nie 
        zamierzał zabić cudzego.
          Do tej pory wyprzedził tylko 
        dwa samochody: masywnego 
        rolls_royce'a i poobijanego 
        forda. Rolls_royce'a prowadził 
        szofer w uniformie; z tyłu 
        siedziała para starych Anglików. 
        Natomiast w fordzie tłoczyło się 
        przynajmniej dziesięciu Arabów.
        Vandam nie miał już właściwie 
        żadnych wątpliwości, że Wolff 
        jedzie pociągiem.
          Nagle usłyszał odległy gwizd. 
        Patrząc przed siebie, nieco na 
        lewo, w odległości co najmniej 
        kilometra ujrzał unoszącą się 
        w niebo smugę białego dymu; 
        najwyraźniej tam znajdował się 






        parowóz. Billy! - poamyślał. 
        Elene! Dodał gazu.
          Paradoksalnie, widok dymu 
        buchającego z komina parowozu 
        skierował jego myśli ku Anglii - 
        oczami wyobraźni widział łagodne 
        stoki wzgórz, bezkresne zielone 
        pola, prostokątną wieżę kościoła 
        wyzierającą ponad wierzchołkami 
        dębów, biegnące przez dolinę 
        tory kolejowe oraz znikającą w 
        oddali lokomotywę, która 
        wypuszcza szare kłęby. Przez 
        moment znajdował się w tej 
        angielskiej dolinie, czuł 
        wilgotne powietrze poranka; 
        potem jednak obraz rozpłynął się 
        i Vandam znów ujrzał 
        stalowobłękitne afrykańskie 
        niebo, poletka ryżu, palmy i 
        brunatne wzgórza na horyzoncie.
          Pociąg zbliżał się do 
        miasteczka. Vandam nie miał 
        pojęcia, jak się miejcowość 
        nazywa; po pierwsze, jego 
        znajomość geografii nie była aż 
        tak dobra, a po drugie, nie 
        orientował się, ile kilometrów 
        przejechał od opuszczenia Kairu. 
        Zapewne była to jakaś niewielka 
        mieścina; parę murowanych domów 
        i plac targowy.
          Zdawał sobie sprawę, że pociąg 
        dotrze na stację przed nim. 
        Obmyślił plan działania i 
        wiedział, co ma robić, ale 
        potrzebował czasu; nie mógł 
        wbiec na stację i wskoczyć do 
        pociągu bez żadnego 
        przygotowania. Wjeżdżając do 
        miasteczka natychmiast zwolnił. 
        Środkiem drogi wędrowało stadko 
        owiec. Siedzący w bramie starzec 
        popatrzył na niego bacznie, 
        zaciągając się dymem nargili: 
        Europejczyk na motorze był tu 
        rzadkim, choć nie niespotykanym 
        widokiem. Osioł przywiązany do 
        drzewa zaryczał gniewnie, ale 
        bawół żłopiący wodę z kubła 
        nawet nie podniósł łba. Dwoje 
        brudnych dzieci w łachmanach 
        biegło obok motoru, udając, że 
        też zaciskają dłonie na 
        kierownicach, i pokrzykując: 






        "Brrrum, brrrum!" Wreszcie 
        Vandam wjechał na plac rynkowy i 
        ujrzał niski, podłużny budynek 
        stacji. Zasłaniał on wprawdzie 
        peron, ale za to wyjście ze 
        stacji było dobrze widoczne i 
        Vandam mógł obserwować każdego, 
        kto przez nie przechodził. 
        Postanowił zaczekać, dopóki 
        pociąg nie odjedzie, żeby mieć 
        pewność, iż Wolff z niego nie 
        wysiadł. Potem i tak bez trudu 
        zdoła przegonić pociąg i dotrzeć 
        na następną stację z dużym 
        wyprzedzeniem. Zatrzymał motor i 
        zgasił silnik.
        
          Pociąg przetaczał się wolno 
        przez przejazd. Elene patrzyła 
        na cierpliwe twarze ludzi 
        czekających za szlabanem, aż 
        będą mogli przejść przez tory. 
        Widziała grubasa na ośle, małego 
        chłopca trzymającego za uzdę 
        wielbłąda, konną bryczkę, grupę 
        milczących starych kobiet. Nagle 
        wielbłąd przykucnął; chłopiec 
        zaczął go okładać po pysku 
        patykiem, ale po chwili obraz za 
        oknem przesunął się. Elene 
        pojęła, że pociąg wjeżdża na 
        stację. Natychmiast opuściła ją 
        cała odwaga. Jeszcze nie teraz, 
        pomyślała. Nie zdążyłam obmyśleć 
        żadnego planu. Lepiej zaczekać 
        do następnej stacji. Tak, do 
        następnej stacji. Ale napisała 
        Billy'emu, że tutaj spróbują 
        ucieczki. Jeśli nic nie zrobi, 
        malec przestanie jej ufać. Musi 
        działać.
          Usiłowała szybko obmyślić 
        jakiś plan. Co było 
        najważniejsze? Wyrwać Billy'ego 
        z rąk Wolffa. Tylko to się 
        liczyło. Stworzyć Billy'emu 
        możliwość ucieczki, potem starać 
        się przeszkodzić Wolffowi w 
        pogoni. Nagle stanęła jej 
        wyraźnie przed oczami bójka z 
        dzieciństwa, która miała miejsce 
        na jednej z brudnych uliczek w 
        najnędzniejszej dzielnicy 
        Aleksandrii: na Elene rzucił się 
        jakiś chuligan, sporo od niej 






        starszy, a wtedy inny, mniejszy 
        chłopiec doskoczył do niego i 
        zaczął się z nim szamotać, 
        krzycząc do niej: - Uciekaj, 
        uciekaj! - Stała jak wrośnięta w 
        ziemię, przyglądając się bójce, 
        przerażona, ale i zafascynowana. 
        Teraz już nie pamięta, jak to 
        się wszystko skończyło.
          Rozejrzała się dookoła. Myśl, 
        myśl! Wagon nie miał oddzielnych 
        przedziałów, tylko rzędy miejsc 
        przedzielonych przejściem. Ona i 
        Billy siedzieli obok siebie, 
        twarzą do kierunku jazdy. Wolff 
        naprzeciw nich. Miejsce obok 
        niego było puste. Drzwi wagonu 
        znajdowały się tuż za Wolffem. 
        Resztę pasażerów stanowili 
        Europejczycy i bogaci Egipcjanie 
        ubrani po europejsku. Upał 
        wszystkim dawał się we znaki; 
        byli znużeni, oklapnięci. Parę 
        osób spało. Na drugim końcu 
        wagonu konduktor podawał herbatę 
        kilku egipskim oficerom.
          Za oknem zobaczyła nieduży 
        meczet, potem wzniesiony we 
        francuskim stylu gmach sądu, 
        wreszcie budynek stacji. Na 
        pasie pylistej ziemi za 
        betonowym peronem rosło kilka 
        drzew. Pod jednym z nich 
        siedział w kucki jakiś starzec i 
        palił papierosa. Sześciu 
        młodziutko wyglądających 
        egipskich żołnierzy tłoczyło się 
        na jednej małej ławce. Obok 
        przeszła ciężarna kobieta 
        trzymająca w ramionach niemowlę. 
        Pociąg stanął.
          Jeszcze nie teraz, pomyślała 
        Elene. Jeszcze nie teraz. 
        Najbardziej odpowiedni moment to 
        ten, kiedy pociąg będzie miał 
        już odjeżdżać - wtedy Wolff nie 
        zdąży ich zatrzymać. 
        Rozgorączkowana, siedziała bez 
        ruchu. Na peronie znajdował się 
        zegar z rzymskimi cyframi na 
        tarczy. Jego wskazówki już dawno 
        temu zatrzymały się za pięć 
        piąta. Do okna zbliżył się 
        sprzedawca lemoniady, ale Wolff 
        machnął na niego ręką, żeby 






        odszedł.
          Do wagonu wsiadł ksiądz w 
        szatach duchownego koptyjskiego. 
        Zajął miejsce obok Wolffa, 
        najpierw pytając go grzecznie:
          - Vous permettez, m'sieur?
          - Je vous en prie - odparł 
        Wolff, uśmiechając się 
        czarująco.
          Elene szepnęła do Billy'ego:
          - Kiedy usłyszysz gwizd 
        pociągu, biegnij do drzwi i 
        wyskakuj na peron.
          Serce zaczęło bić jej coraz 
        szybciej; kości zostały rzucone. 
        Billy nic nie odpowiedział, ale 
        jej szept nie uszedł uwagi 
        Wolffa.
          - Co takiego? - spytał.
          Elene odwróciła wzrok. Wtem 
        rozległ się gwizd.
          Billy spojrzał niepewnie na 
        Elene.
          Wolff zmarszczył brwi.
          Elene rzuciła się na Wolffa, 
        wyciągając rozcapirzone palce ku 
        jego twarzy. Ogarnęła ją furia; 
        dopiero teraz pojęła, jaką czuje 
        do niego nienawiść za swoje 
        upokorzenie, za godziny lęku i 
        ból, jaki jej sprawił. Podniósł 
        ręce, żeby się zasłonić, ale nie 
        mógł dziewczyny powstrzymać. 
        Zdumiona własną siłą, rozorała 
        mu paznokciami twarz; trysnęła 
        krew.
          Ksiądz krzyknął, zaskoczony.
          Patrząc ponad oparciem 
        siedzenia Wolffa widziała, że 
        Billy mocuje się z drzwiami, 
        próbując je otworzyć.
          Całym ciężarem opadła na 
        Wolffa, uderzając twarzą o jego 
        czoło. Po czym podniosła się, 
        usiłując wydrapać mu oczy.
          Wolffowi początkowo odjęło 
        mowę, ale teraz wrzasnął z 
        wściekłością i poderwał się z 
        miejsca, odpychając Elene na 
        bok. Chcąc go zatrzymać, obiema 
        rękami chwyciła za przód jego 
        koszuli. Wtedy ją uderzył. 
        Zwinięta w pięść ręka zamachem 
        od dołu trafiła dziewczynę w 
        szczękę. Elene nie spodziewała 






        się, że uderzenie może być tak 
        bolesne. Przez moment nic nie 
        widziała. Puściła koszulę Wolffa 
        i opadła na siedzenie. Kiedy 
        odzyskała wzrok, zobaczyła, że 
        Wolff jest już niemal przy 
        drzwiach. Zerwała się.
          Na szczęście Billy'emu udało 
        się wreszcie pokonać oporny 
        mechanizm. Otworzył drzwi na 
        oścież i dał susa na peron. 
        Wolff skoczył za nim. Elene 
        również pognała ku drzwiom.
          Billy biegł peronem, pędził 
        jak strzała. Wolff sadził za 
        nim. Stojący na stacji 
        Egipcjanie spoglądali na nich z 
        pewnym zdziwieniem, ale nie 
        interweniowali. Elene wyskoczyła 
        z wagonu i ruszyła za Wolffem. 
        Parowóz szarpnął wagonami; 
        pociąg wolniutko odjeżdżał. 
        Wolff gwałtownie przyśpieszył 
        kroku.
          - Uciekaj, Billy, uciekaj! - 
        krzyknęła Elene.
          Billy obejrzał się. Był niemal 
        przy wyjściu. Stojący tam 
        bileter, ubrany w nieprzemakalny 
        płaszcz, z otwartymi ustami 
        przyglądał się biegnącym. Billy 
        nie ma biletu, on go nie 
        wypuści, pomyślała Elene. Ale 
        zaraz uświadomiła sobie, że to 
        już nieistotne, bo Wolff musi 
        przecież wskoczyć z powrotem do 
        pociągu, który właśnie, 
        centymetr po centymetrze, toczył 
        się do przodu. Wolff spojrzał na 
        pociąg, lecz nie zwolnił tempa. 
        Billy jednak miał już tak 
        znaczną przewagę, że Wolff był 
        bez szansy. Udało się! - 
        pomyślała Elene. Wtem Billy 
        upadł.
          Poślizgnął się na czymś, może 
        na jakimś liściu lub odrobinie 
        piasku, i stracił równowagę; 
        siłą rozpędu przez moment leciał 
        jeszcze w powietrzu, po czym 
        całym ciężarem huknął o ziemię. 
        Wolff w okamgnieniu dopadł 
        leżącego i schylił się, żeby go 
        podnieść. Wtedy Elene skoczyła 
        mu na plecy. Wolff potknął się, 






        puszczając Billy'ego. Elene 
        trzymała się kurczowo. Pociąg 
        wolno, ale miarowo nabierał 
        prędkości. Wolff chwycił dłonie Elene, 
        rozerwał ich uchwyt, po czym 
        potrząsnął szerokimi ramionami, 
        strącając ją na ziemię.
          Przez moment leżała ogłuszona. 
        Kiedy podniosła głowę, ujrzała, 
        że Wolff przerzucił sobie 
        Billy'ego przez ramię. Chłopiec 
        krzyczał i bił go po plecach 
        kułakami, ale daremnie. Wolff 
        przebiegł kilka kroków obok 
        jadącego pociągu, po czym 
        wskoczył do środka przez otwarte 
        drzwi. Elene miała wielką ochotę 
        pozostać na peronie i nigdy 
        więcej nie oglądać Wolffa; nie 
        mogła jednak opuścić Billy'ego. 
        Z trudem zerwała się na nogi.
          Przez chwilę, potykając się, 
        biegła wzdłuż wagonów. Ktoś 
        wyciągnął do niej rękę. Chwyciła 
        ją i skoczyła. Znów była w 
        pociągu.
          Próba ucieczki zakończyła się 
        całkowitą klęską. Ponownie 
        znaleźli się w punkcie wyjścia. 
        Elene była załamana.
          Szła za Wolffem przez wagony, 
        dopóki nie dotarli na swoje 
        dawne miejsca. Nie patrzyła na 
        twarze mijanych pasażerów. Wolff 
        wymierzył Billy'emu klapsa w 
        pośladek, po czym cisnął go 
        bezceremonialnie na siedzenie. 
        Chłopiec płakał cicho.
          Wolff odwrócił się do Elene.
          - Ty głupia, szalona 
        dziewczyno! - zawołał głośno, 
        tak żeby słyszeli go ich 
        współpasażerowie. Chwycił ją za 
        ramię i przyciągnął do siebie. 
        Uderzył ją w twarz otwartą 
        dłonią, potem wierzchem dłoni, i 
        bił tak na zmianę, raz po raz. 
        Mimo bólu nie miała sił się 
        opierać. Wreszcie ksiądz 
        podniósł się z miejsca, dotknął 
        ramienia Wolffa i coś mu 
        powiedział.
          Wolff puścił Elene i usiadł. 
        Kiedy rozejrzała się po wagonie 
        zobaczyła, że wszyscy się w nią 






        wpatrują. Nikt jednak nie 
        przyszedł jej z pomocą, bo była 
        dla nich tylko miejscową 
        kobietą, a kobiety, tak jak 
        wielbłądy, należy bić od czasu 
        do czasu. Gdy jej spojrzenie 
        napotykało wzrok innych 
        pasażerów, zmieszani spuszczali 
        głowy, wracali do przerwanej 
        lektury lub wyglądali przez 
        okno. Nikt się do niej nie 
        odezwał.
          Usiadła gniewnie na swoim 
        miejscu, kipiąc daremną bezsilną 
        furią. Prawie, prawie im się 
        udało.
          Otoczyła ramieniem Billy'ego i 
        przytuliła do siebie. Potem 
        zaczęła gładzić go po włosach. 
        Po chwili usnął.
        
          27
        
          Vandama dobiegło wzmożone 
        sapanie lokomotywy i zgrzyt 
        ruszających z miejsca wagonów. 
        Pociąg, nabierając szybkości, 
        odjeżdżał ze stacji. Vandam 
        jeszcze raz napił się wody, 
        opróżniając butelkę, po czym 
        schował ją do bagażnika. 
        Następnie zaciągnął się 
        papierosem i odrzucił 
        niedopałek. Oprócz kilku 
        wieśniaków nikt nie wysiadł z 
        pociągu. Vandam uruchomił silnik 
        i ruszył przed siebie.
          Kilka chwil później był już 
        poza miasteczkiem; znów jechał 
        prostą, wąską szosą wzdłuż 
        kanału. Wkrótce wyprzedził 
        pociąg. Było południe, 
        niemiłosierny upał wydawał się 
        wręcz namacalny. Vandam miał 
        wrażenie, że gdyby wyciągnął 
        rękę, nagrzane powietrze 
        przykleiłoby się do niej. 
        Połyskująca w słońcu szosa 
        ciągnęła się w nieskończoność. 
        Jak przyjemnie, jak odświeżająco 
        byłoby skręcić w bok i wjechać 
        prosto w kanał, przemknęło mu 
        nagle przez myśl.
          W którymś momencie powziął 
        decyzję. Opuszczając Kair myślał 






        tylko o tym, żeby uwolnić 
        Billy'ego, ale podczas drogi 
        uświadomił sobie, że powinien 
        zrobić coś więcej. Nie mógł 
        przecież zapomnieć o toczącej 
        się wojnie.
          Podejrzewał, że o północy Wolff 
        był zbyt zajęty, żeby przesłać 
        wiadomość. Dziś rano oddał 
        nadajnik, książkę wrzucił do 
        rzeki, a klucz do szyfru spalił. 
        Najprawdopodobniej miał gdzieś 
        ukryty drugi nadajnik, drugi 
        egzemplarz "Rebeki" oraz drugi 
        klucz do szyfru, może właśnie w 
        Asjut. Vandam wiedział, że 
        jeśli chce wprowadzić w czyn 
        swój plan i oszukać Niemców, 
        musi zdobyć nadajnik i klucz - a 
        tym samym pozwolić na to, by 
        Wolff dotarł do Asjut i wydobył 
        z ukrycia zapasowy sprzęt.
          Mimo że była to wyjątkowo 
        bolesna decyzja, podjął ją z 
        całym spokojem ducha. Tak, musi 
        uwolnić Billy'ego i Elene; ale 
        może to zrobić dopiero wówczas 
        kiedy Wolff będzie miał w ręku 
        zapasowy nadajnik. Zdawał sobie 
        sprawę, że swoją decyzją 
        przedłuży cierpienie synka, ale 
        najgorsze - samo porwanie - już 
        się wydarzyło, stało się faktem, 
        a z kolei życie pod niemiecką 
        okupacją, bez ojca, którego 
        zamkną w obozie koncentracyjnym, 
        będzie dla chłopca jeszcze 
        bardzij nieznośne.
          Podjąwszy decyzję i zdusiwszy 
        w sobie uczucie ojcowskiej 
        miłości, Vandam musiał się teraz 
        przekonać, czy Wolff na pewno 
        jest w pociągu. Zastanawiając 
        się nad sposobem, wpadł na 
        pomysł, jak przy okazji podnieść 
        nieco na duchu Billy'ego i 
        Elene.
          Kiedy dotarł do następnego 
        miasteczka, uznał, że ma 
        przynajmniej kwadrans przewagi 
        nad pociągiem. Była to mieścina 
        identyczna z poprzednią; 
        zwierzęta, pełne pyłu uliczki, 
        wolno poruszający się ludzie, 
        garść murowanych budynków - 






        wszystko było takie samo. 
        Posterunek policji mieścił się 
        przy placu rynkowym, na wprost 
        stacji, między pokaźnym meczetem 
        i niewielkim kościółkiem. Vandam 
        zatrzymał się przed budynkiem i 
        nacisnął kilkakrotnie klakson 
        motocykla - głośne, ponaglające 
        dźwięki rozdarły powietrze.
          Dwóch arabskich policjantów 
        wypadło na zewnątrz: siwy 
        mężczyzna w białym mundurze, z 
        pistoletem u boku, oraz 
        nieuzbrojony młodzieniec, na oko 
        osiemnasto_dwudziestoletni. 
        Starszy policjant pospiesznie 
        dopinał kurtkę munduru. Vandam 
        zsiadł z motocykla i ryknął:
          - Baczność!
          Obaj policjanci natychmiast 
        wyprostowali się i zasalutowali. 
        Vandam też przyłożył palce do 
        czapki, po czym uścisnął rękę 
        starszemu.
          - Ścigam groźnego przestępcę i 
        potrzebuję waszej pomocy - 
        obwieścił dramatycznym tonem.
          Oczy policjanta zalśniły.
          - Chodźmy do środka - 
        powiedział Vandam i ruszył 
        przodem.
          Czuł, że nie wolno mu wypuścić 
        z rąk inicjatywy. Nie miał 
        żadnej pewności, czy jego władza 
        rzeczywiście rozciąga się na 
        małomiasteczkowych policjantów; 
        jeśli odmówią pomocy, niewiele 
        będzie mógł zdziałać. Kiedy 
        znaleźli się w budynku, przez 
        otwarte drzwi zobaczył stół z 
        telefonem. Wszedł do pokoju, a 
        policjanci za nim.
          - Proszę natychmiast połączyć 
        się z brytyjską Kwaterą Główną w 
        Kairze - polecił starszemu 
        policjantowi i podał mu numer.
          Policjant podniósł słuchawkę. 
        Wtedy Vandam zwrócił się do 
        młodszego:
          - Widziałeś mój motocykl?
          - Tak, tak. - Młodzian 
        pospiesznie skinął głową.
          - Umiałbyś na nim jechać?
          - Tak, tak, jeżdżę znakomicie! 
        - zawołał z entuzjazmem chłopak.






          - Przejedź się kawałek i 
        sprawdź.
          Chłopak spojrzał niepewnie na 
        swojego zwierzchnika, który 
        właśnie krzyczał coś do 
        telefonu.
          - No już, ruszaj - rozkazał 
        Vandam.
          Chłopak wyszedł.
          - Kwatera Główna na linii - 
        powiedział starszy policjant, 
        przekazując słuchawkę Vandamowi.
          - Proszę czym prędzej połączyć 
        mnie z kapitanem Jakesem - 
        polecił Vandam telefonistce.
          Po kilku chwilach w słuchawce 
        rozległ się głos Jakesa:
          - Tak, słucham?
          - Tu Vandam. Jestem na 
        południu, sprawdzam pewien trop.
          - Kiedy wyższe szarże 
        dowiedziały się o tym, co się 
        wydarzyło zeszłej nocy, dostały 
        amoku. Generałowi piana cieknie 
        z pyska, a Bogge miota się jak 
        goły w pokrzywach. Gdzie, u 
        licha, pan się podziewa, panie 
        majorze?
          - Mniejsza o to, i tak zaraz 
        stąd ruszam, a co więcej, muszę 
        pracować w pojedynkę, żeby 
        jednak zapewnić mi maksymalną 
        kooperację lokalnych 
        przedstawicieli prawa i 
        porządku... - starał się mówić 
        tak, żeby egipski policjant nic 
        nie rozumiał - ...odstaw 
        wściekłego wujka. Gotów?
          - Tak jest, panie majorze.
          Vandam przekazał słuchawkę 
        policjantowi, a sam cofnął się
        o krok. Patrząc na starszego 
        mężczyznę, mógł się domyślić, co 
        mówi Jakes. Policjant bowiem 
        mimowolnie wyprostował plecy i w 
        miarę jak słuchał poleceń Jakesa 
        - że ma się całkowicie 
        podporządkować rozkazom majora 
        Vandama i wypełniać je co do 
        joty, bo inaczej będzie z nim 
        krucho - prężył się coraz 
        bardziej. Kilkakrotnie w trakcie 
        rozmowy zawołał: - Tak jest! Tak 
        jest! - a wreszcie oświadczył:
          - Zapewniam pana, panie 






        oficerze i generale, że zrobimy 
        wszystko, co w naszej mocy...
          Nagle urwał. Vandam domyślił 
        się, że Jakes odłożył słuchawkę. 
        Policjant zerknął na Vandama i 
        choć na drugim końcu linii nie 
        było nikogo, wymamrotał:
          - Do widzenia.
          Vandam podszedł do okna i 
        wyjrzał na zewnątrz. Młody 
        policjant jeździł na motocyklu 
        dookoła placu, trąbiąc co rusz i 
        niepotrzebnie zwiększając 
        obroty. Zebrał się nawet 
        niewielki tłumek gapiów, a 
        gromadka dzieciarni biegała za 
        motorem. Chłopak uśmiechał się 
        od ucha do ucha. Poradzi sobie, 
        uznał Vandam.
          - Słuchajcie - rzekł do 
        starszego policjanta. - Kiedy za 
        kilka minut zatrzyma się tu 
        pociąg jadący do Asjut, wsiądę 
        do niego. Wysiądę na następnej 
        stacji. Chcę, żeby wasz 
        podwładny odstawił tam mój 
        motocykl i zaczekał na mnie. 
        Wszystko jasne?
          - Tak jest - odpowiedział 
        policjant. - Więc pociąg do 
        Asjut stanie na naszej stacji, 
        tak?
          - A zwykle nie staje?
          - Nie, zwykle nie staje.
          - Więc leć pan do zawiadowcy i 
        powiedz mu, żeby zatrzymał 
        pociąg!
          - Tak jest! - zawołał 
        policjant, wybiegając 
        pospiesznie.
          Vandam obserwował go, jak 
        biegnie przez plac. Jeszcze nie 
        słyszał pociągu, miał więc czas 
        na zamówinie drugiej rozmowy 
        telefonicznej. Podniósł 
        słuchawkę, a po zgłoszeniu się 
        centrali poprosił o połączenie z 
        bazą wojskową w Asjut. Cud, 
        jeśli dwa razy z rzędu uda się 
        uzyskać właściwe połączenie, 
        pomyślał. Ale udało się. Kiedy 
        odezwała się baza w Asjut, 
        powiedział, że chce mówić z 
        kapitanem Newmanem. Trwało 
        dłuższą chwilę, zanim go 






        znaleźli. Wreszcie podszedł do 
        aparatu.
          - Mówi Vandam. Chyba jestem na 
        tropie pańskiego nożownika.
          - Doskonale, majorze! - 
        ucieszył się Newman. - W czym 
        mogę pomóc?
          - Nich pan słucha, musimy 
        działać bardzo ostrożnie. Są ku 
        temu powody, które wyjaśnię 
        później. Dlatego pracuję w 
        pojedynkę. Posłanie zbrojnego 
        oddziału do schwytania Wolffa 
        mogłoby mieć wręcz tragiczny 
        skutek.
          - Rozumiem. Czego oczekuje pan 
        ode mnie?
          - Za kilka godzin dotrę do 
        Asjut. Muszę mieć taksówkę, 
        obszerną galabiję i chłopca. 
        Może mi pan wyjechać na 
        spotkanie?
          - Oczywiście, nie ma sprawy. 
        Będzie pan jechał szosą?
          - Tak. Spotkajmy się na 
        granicy miasta, dobrze?
          - W porządku.
          Vandam usłyszał odległy gwizd 
        lokomotywy. - Muszę kończyć.
          - Będę czekał.
          Vandam odłożył słuchawkę. 
        Wyciągnął pięciofuntowy banknot 
        i rzucił obok telefonu; drobny 
        bakszysz nigdy nie zaszkodzi. 
        Wyszedł na plac. Widział już dym 
        pociągu zbliżającego się od 
        północy. Podjechał młody 
        policjant na motocyklu.
          - Wsiadam do pociągu - 
        poinformował go Vandam. - Ty 
        pojedziesz na motocyklu do 
        następnej stacji i tam się 
        spotkamy, rozumiesz?
          - Tak, tak! - ucieszył się 
        młodzian.
          Vandam wyjął banknot funtowy i 
        przedarł na pół. Policjant 
        wybałuszył oczy. Vandam dał mu 
        jedną połówkę.
          Drugą dostaniesz, kiedy się 
        spotkamy.
          - Dobrze!
          Pociąg wjeżdżał już prawie na 
        stację. Vandam ruszył biegiem 
        przez plac. Po drodze natknął 






        się na starszego policjanta.
          - Zawiadowca zatrzyma pociąg.
          - Dziękuję - powiedział 
        Vandam, ściskając jego dłoń. - 
        Jak się nazywacie?
          - Sierżant Nesbah.
          - Pochwalę was, komu trzeba, w 
        Kairze. Do widzenia.
          Wpadł na stację i pognał na 
        południowy kraniec peronu, aby 
        wsiąść do pociągu na początku 
        składu, nie będąc widziany przez 
        nikogo, kto by akurat wyglądał 
        przez okno.
          Dymiąca lokomotywa wtoczyła 
        się na stację. Do Vandama 
        podszedł zawiadowca. Kiedy 
        pociąg już stanął, powiedział 
        coś do maszynisty i palacza. 
        Vandam wręczył każdemu z nich po 
        bakszyszu i wsiadł do pociągu.
          Znalazł się w wagonie drugiej 
        klasy. Nie wątpił, że Wolff 
        podróżował pierwszą. Ruszył 
        przed siebie, omijając pasażerów 
        siedzących na ziemi obok swoich 
        pudeł, skrzyń i kóz. Zauważył, 
        że na podłodze przeważnie siedzą 
        kobiety i dzieci; wszystkie 
        twarde drewniane ławki były 
        zajęte przez mężczyzn. Popijali 
        piwo i palili papierosy. W 
        wagonach panował okropny smród i 
        zaduch. Niektóre kobiety 
        gotowały na przenośnych 
        kuchenkach, co w każdej chwili 
        mogło się skończyć katastrofą. 
        Vandam o mało nie nadepnął na 
        niemowlę raczkujące po brudnej 
        podłodze. Przeleciało mu przez 
        myśl, że gdyby w ostatniej 
        chwili nie cofnął nogi, 
        pozostali pasażerowie chybaby go 
        zlinczowali.
          Przeszedł przez trzy wagony 
        drugiej klasy i wreszcie dotarł 
        do pierwszej. Na pomoście przed 
        wejściem do wagonu siedział na 
        drewnianym stołku strażnik i 
        popijał herbatę. Na widok 
        Vandama poderwał się z miejsca.
          - Herbatka dla pana generała?
          - Nie, dziękuję! - odparł 
        Vandam podnosząc głos, żeby 
        przekrzyczeć turkot kół. - Muszę 






        sprawdzić dokumenty pasażerów 
        pierwszej klasy.
          - Wszystko w porządku, 
        wszystko bardzo dobrze - 
        oznajmił strażnik, starając się 
        być pomocny.
          - Ile jest wagonów pierwszej 
        klasy?
          - Wszystko w po...
          Vandam nachylił się i krzyknął 
        mu prosto do ucha:
          - Ile wagonów pierwszej klasy?
          Strażnik pokazał dwa palce.
          Vandam skinął głową i 
        wyprostował się. Spojrzał na 
        drzwi. Nagle naszły go 
        wątpliwości, czy zdoła wykonać 
        to, co sobie obmyślił. Zakładał, 
        że Wolff nie miał okazji dobrze 
        mu się przyjrzeć - walczyli 
        przecież w ciemności - ale nie 
        był tego absolutnie pewien. 
        Mogła go wydać szrama na 
        policzku; na szczęście zarost 
        skrywał ją niemal całkowicie. 
        Musiał tylko pamiętać, żeby 
        niepotrzebnie nie pokazywać jej 
        Wolffowi. Natomiast prawdziwym 
        problemem był Billy. Vandam 
        wiedział, że powinien jakoś dać 
        chłopcu znać, aby milczał i 
        udawał, że go nie poznaje. 
        Niestety, nie miał jak tego 
        zrobić. Jedyne co mu pozostało, 
        to wejść do wagonu i liczyć, że 
        wymyśli coś na poczekaniu.
          Wziął głęboki oddech i 
        otworzył drzwi.
          Wchodząc do środka rozejrzał 
        się nerwowo po najbliższych 
        rzędach, ale nie zobaczył żadnej 
        znajomej twarzy. Zamykając 
        drzwi, na moment odwrócił się 
        tyłem do pasażerów. Potem znów 
        rozejrzał się szybko po wagonie; 
        Billy'ego nigdzie nie było.
          - Panowie, poproszę wasze 
        dokumenty - powiedział do 
        najbliżej siedzących pasażerów.
          - O co chodzi, majorze? 
        zapytał egipski oficer w randze 
        pułkownika.
          - Zwykła kontrola, panie 
        pułkowniku - odparł Vandam.
          Powoli posuwał się wzdłuż 






        przejścia, sprawdzając podawane 
        dokumenty i przypatrując się 
        pasażerom. Zanim dotarł do 
        połowy wagonu, był już pewien, 
        że nie ma w nim Wolffa, Elene i 
        Billy'ego. Przed przejściem do 
        następnego wagonu musiał jednak 
        dokończyć pantomimę ze 
        sprawdzaniem dokumentów. Zaczął 
        się zastanawiać, czy przypadkiem 
        się nie omylił.  Może  Wolffa, 
        Elene i Billy'ego nie było w pociągu? 
        Może wcale nie jechali do Asjut? 
        Może zakrwawiony atlas to 
        podstęp, żeby go zmylić?
          Dotarł na koniec wagonu i 
        zamknąwszy drzwi za sobą znalazł 
        się w przejściu między wagonami. 
        Jeśli Wolff jedzie pociągiem, 
        pomyślał, to teraz go zobaczę. A 
        jeśli Billy tu jest... jeśli 
        Billy tu jest...
          Otworzył drzwi.
          I natychmiast dojrzał 
        Billy'ego. Poczuł bolesny 
        skurcz. Chłopiec spał, 
        wyciągnięty na siedzeniu; jego 
        stopy ledwo dotykały podłogi, a 
        na czoło opadł mu kosmyk włosów. 
        Usta miał otwarte i nieznacznie 
        poruszał szczęką: Vandam poznał 
        - bo widział to już przedtem - 
        że syn zgrzyta przez sen zębami.
          Billy trzymał głowę na piersi 
        jakiejś kobiety, która go 
        obejmowała; tak, to była Elene. 
        Widok ten zdezorientował na 
        moment Vandama, miał wrażenie 
        dej~a vu - przypomniał mu się 
        ów wieczór, kiedy wszedł do 
        pokoju i zobaczył Elene całującą 
        go na dobranoc...
          Elene podniosła głowę.
          Ich spojrzenia się spotkały. 
        Vandam widział, jak zmienia się 
        wyraz jej twarzy: oczy 
        rozszerzyły się, usta zaczęły 
        się rozchylać, jakby miała wydać 
        okrzyk zdumienia, ale ponieważ 
        spodziewał się takiej reakcji, 
        czym prędzej przytknął palec do 
        ust, żeby ją powstrzymać. 
        Zrozumiała od razu i opuściła 
        wzrok; ale nagła odmiana, jaka 
        dokonała się na jej twarzy, nie 






        uszła uwagi Wolffa; zaczął 
        rozglądać się wokoło. 
          Siedzieli na lewo od Vandama, 
        a to właśnie na lewym policzku 
        miał szramę od noża Wolffa. 
        Odwrócił się więc do nich 
        plecami, zrobił krok do tyłu i 
        dopiero wtedy odezwał się do 
        pasażerów siedzących po 
        przeciwnej stronie przejścia:
          - Poproszę państwa o 
        dokumenty.
          Nie przyszło mu do głowy, że 
        Billy może akurat spać.
          Zamierzał dać mu szybko jakiś 
        znak, tak jak dał Elene, i 
        liczyć na to, że Billy będzie na 
        tyle przytomny, aby równie 
        sprawnie jak Elene ukryć swoje 
        zdumienie. Ale fakt, że syn spał 
        zupełnie zmieniał sytuację. 
        Jeśli nagle się obudzi i ujrzy 
        stojącego nad sobą ojca, 
        zareaguje spontanicznie i 
        wszystko się wyda.
          Vandam zwrócił się do Wolffa:
          - Pańskie dokumenty, proszę.
          Po raz pierwszy widział z 
        bliska swojego wroga. Musiał 
        przyznać, że skurwiel jest 
        przystojny: szerokie czoło, orli 
        nos, równe, białe zęby, wydatna 
        szczęka. Jedynie wokół oczu i 
        przy kącikach ust widać było 
        ślady słabości, folgowania 
        własnym zachciankom i moralnego 
        zepsucia. Podał Vandamowi 
        dokumenty i ze znudzoną miną 
        wyjrzał przez okno. Wystawione 
        były na Alexa Wolffa 
        zamieszkałego w Villa les 
        Oliviers, w Garden City. Ale 
        facet ma tupet, pomyślał Vandam.
          - Dokąd pan jedzie? - zapytał.
          - Do Asjut.
          - W interesach?
          - W odwiedziny do krewnych - 
        odparł Wolff.
          Głos miał mocny, głęboki; 
        gdyby Vandam nic o nim nie 
        wiedział, nie zauważyłby 
        lekkiego obcego akcentu.
          - Podróżują państwo wspólnie? 
        - spytał Vandam.
          - Tak. To mój synek i jego 






        niańka - oświadczył Wolff
          Vandam wziął do ręki dokumenty 
        Elene i zerknął na nie. Miał 
        ochotę chwycić Wolffa za gardło 
        i trząść nim, aż mu wypadną 
        wszystkie zęby. To mój synek i 
        jego niańka. Ale skurwiel!
          Oddał dokumenty Elene
          - Nie ma potrzeby budzić 
        dziecka - oznajmił.
          Spojrzał na księdza 
        siedzącego obok Wolffa i wziął 
        jego papiery.
          - Skąd ta kontrola, majorze? - 
        zapytał Wolff.
          Vandam ponownie spojrzał na 
        niego i zauważył, że Wolff ma na 
        brodzie długą czerwoną krechę. 
        Wyglądało to na świeże 
        zadrapanie; prawdopodobnie Elene 
        próbowała się bronić.
          - Względy bezpieczeństwa - 
        odparł.
          - Też jadę do Asjut - 
        powiedział ksiądz.
          - Pewnie do klasztoru? - 
        spytał Vandam.
          - Właśnie. Słyszał pan o nim?
          - Wzniesiono go w miejscu, 
        gdzie zatrzymała się Święta 
        Rodzina po powrocie z pustyni, 
        tak?
          - Zgadza się. Był pan już tam?
          - Jeszcze nie. Może uda mi się 
        go zwiedzić tym razem.
          - Naprawdę warto - powiedział 
        ksiądz.
          Vandam oddał mu papiery, 
        mówiąc:
          - Dziękuję bardzo.
          Posuwał się tyłem wzdłuż 
        przejścia, sprawdzając dokumenty 
        innych pasażerów. Kiedy spojrzał 
        na Wolffa, napotkał jego wzrok. 
        Wolff przypatrywał mu się bez 
        wyrazu. Vandam wystarszył się, 
        że może czymś się zdradził. Ale 
        kiedy znów zerknął na swojego 
        wroga, ten spokojnie wyglądał 
        przez okno.
          Co teraz myśli Elene? - 
        zadumał się. Pewnie usiłuje 
        zrozumieć, co robię. Może nawet 
        odgadła moje zamiary? Ale i tak 
        musiała się poczuć podle, kiedy 






        pojęła, że nic nie zamierzam 
        zrobić, że na razie musi dalej 
        siedzieć posłusznie obok tego zbira. 
        Przynajmniej wie, że nie jest 
        sama. A co czuje Wolff? Może się 
        denerwuje, może cieszy sukcesem, 
        może się boi, może 
        niecierpliwi... Nie, doszedł 
        wreszcie do wniosku. Nic z tych 
        rzeczy. Skurwiel się po prostu 
        nudzi!
          Dotarł do końca wagonu i 
        obejrzał dokumenty ostatniego 
        pasażera. Właśnie je oddawał i 
        zamierzał wrócić na początek 
        wagonu, gdy nagle usłyszał 
        krzyk, od którego o mało nie 
        pękło mu serce:
          - Tata!
          Podniósł wzrok i ujrzał 
        Billy'ego, który wąskim 
        przejściem biegł ku niemu z 
        wyciągniętymi przed siebie 
        ramionami; zataczał się, obijał o 
        siedzenia, potykał, ale pędził, 
        gnał.
          O mój Boże! - pomyślał Vandam.
          Za Billym widział Wolffa i 
        Elene, którzy podnieśli się z 
        miejsc i obserwowali zajście: 
        Wolff patrzył z napięciem, Elene 
        z lękiem. Vandam otworzył drzwi 
        wagonu i udając że nie dostrzega 
        Biily'ego, wycofał się na 
        pomost. Billy wybiegł z wagonu 
        tuż za nim. Vandam zatrzasnął 
        drzwi i porwał syna w ramiona.
          - Już, już - szepnął. - Już, 
        już.
          Wiedział, że Wolff zaraz 
        przyjdzie sprawdzić, co się 
        dzieje.
          - Porwali mnie! - zawołał 
        Billy. - Nie byłem na geografii 
        i bardzo się bałem!
          - Już wszystko w porządku.
          Vandam pojął, że nie może 
        teraz zostawić Billy'ego; musi 
        zabrać go ze sobą i zabić 
        Wolffa, musi zrezygnować z 
        pomysłu wprowadzenia w błąd 
        Niemców, machnąć ręką na nadajnik 
        i klucz do szyfru... Nie, nie 
        może zrezygnować. Nie ma wyboru. 
        Obowiązek musi wziąć górę nad 






        uczuciami.
          - Słuchaj - rzekł, opanowując 
        się z trudem - jestem tutaj i 
        będę nad tobą czuwał, ale chcę 
        złapać tego łobuza. Nie może 
        wiedzieć, kim jestem. To ten 
        niemiecki szpieg, na którego od 
        dawna poluję, rozumiesz?
          - Tak, tak...
          - Słuchaj, spróbuj udawać, że 
        się pomyliłeś, dobrze? Wróć do 
        niego, dobrze?
          Billy popatrzył na ojca z 
        niedowierzaniem, otwierając 
        szeroko usta. Nic nie 
        powiedział, ale z jego twarzy 
        bił sprzeciw: nie, nie, nie!
          - Billy, to, co się dzieje, to 
        taki kryminał, w którym akurat 
        my obaj występujemy. Musisz 
        wrócić na swoje miejsce i 
        udawać, że się pomyliłeś. Ale 
        pamiętaj, będę tuż obok i razem 
        złapiemy tego szpiega. Zgoda?
        Zgoda?
          Billy milczał.
          Nagle otworzyły się drzwi 
        wagonu i na pomost wyszedł 
        Wolff.
          - Co się tu dzieje? - zapytał.
          Vandam zmusił się do 
        przyjaznego uśmiechu.
          - Chłopiec musiał się chyba 
        zbudzić zbyt nagle, bo wydawało 
        mu się, że jestem jego tatą. Pan 
        i ja jesteśmy tej samej budowy, 
        więc to pewnie dlatego... Bo pan 
        jest jego ojcem, tak?
          Wolff spojrzał na Billy'ego.
          - Co to za dziecinada! - 
        ofuknął go. - Natychmiast wracaj 
        na miejsce.
          Billy ani drgnął.
          Vandam położył mu rękę na 
        ramieniu.
          - No, ruszaj, zuchu - 
        powiedział. - Chodźmy wygrać tę 
        wojnę.
          Znajome słowa odniosły 
        pożądany skutek. Billy 
        uśmiechnął się dzielnie.
          - Przepraszam pana - rzekł. - 
        Coś mi się musiało przyśnić.
          Vandam poczuł, że serce mu się 
        kraje.






          Billy odwrócił się i wszedł do 
        wagonu. Wolff, a następnie 
        Vandam ruszyli za nim. Kiedy tak 
        szli gęsiego, pociąg zaczął 
        zwalniać. Vandam zorientował 
        się, że zbliżają się do stacji, 
        na którą młody policjant miał 
        doprowadzić motocykl. Gdy 
        dotarli na koniec wagonu, Billy 
        usiadł na swoim dawnym miejscu, 
        Elene, nic nie rozumiejąc, wbiła 
        wzrok w Vandama. Billy dotknął 
        jej ramienia.
          - Pomyliłem się. Coś mi się 
        przyśniło. Ale już wszystko w 
        porządku - powiedział.
          Elene spojrzała na niego, 
        potem na Vandama; jej oczy 
        zaszkliły się dziwnie, jakby 
        miała się rozpłakać.
          Vandam czuł się okropnie 
        wiedząc, że musi przejść obok 
        nich obojętnie. Pragnął usiąść 
        naprzeciwko, wdać się w rozmowę; 
        zrobić cokolwiek, co pozwoliłoby 
        mu odwlec rozstanie. Za oknami 
        pociągu pojawiło się kolejne, 
        szare od pyłu miasteczko. 
        Ulegając drobnej pokusie, Vandam 
        zatrzymał się przy drzwiach 
        wagonu.
          - Miłej podróży - powiedział 
        do Billy'ego.
          - Dziękuję panu.
          Vandam wyszedł na pomost.
          Pociąg wjechał na stację i 
        stanął. Vandam wysiadł i ruszył 
        peronem. Po pewnym czasie skrył 
        się w cieniu markizy i zaczął 
        obserwować podróżnych. Przekonał 
        się, że oprócz niego nikt nie 
        wysiadł, natomiast trzech nowych 
        pasażerów wsiadło do wagonu 
        drugiej klasy. Rozległ się gwizd 
        i lokomotywa wolno potoczyła się 
        do przodu. Vandam nie odrywał 
        wzroku od okna, przy którym - 
        jak wiedział - siedział Billy. 
        Kiedy pociąg przejeżdżał obok, 
        ujrzał twarz syna. Chłopiec 
        podniósł rękę i pomachał ojcu. 
        Vandam ledwo zdążył odpowiedzieć 
        mu machnięciem, kiedy twarz 
        Billy'ego przepłynęła obok i 
        znikła.






          Zdał sobie sprawę, że drży na 
        całym ciele.
          Patrzył za pociągiem malejącym 
        w oddali. Kiedy prawie stracił 
        go już z oczu, wyszedł przed 
        stację. Zobaczył tam młodego 
        policjanta z sąsiedniego 
        miasteczka, który siedział na 
        motocyklu, otoczony tłumem 
        zachwyconych gapiów, i tłumaczył 
        im zasady działania tajemniczej 
        machiny. Vandam wręczył mu drugą 
        połówkę przerwanego banknotu. 
        Chłopak zasalutował.
          Vandam wsiadł na motor i 
        zapalił silnik. Nie wiedział, 
        jak policjant wróci do domu, i 
        wcale go to nie obchodziło. 
        Wyjechał z miasteczka na szosę 
        wiodącą na południe. Słońce 
        minęło już zenit, ale nadal 
        panował straszliwy upał.
          Wkrótce zrównał się z 
        ostatnimi wagonami. Obliczył, że 
        dotrze do Asjut jakieś 
        dwadzieścia, trzydzieści minut 
        przed pociągiem. Kapitan Newman 
        powinien na niego czekać. Vandam 
        wiedział, w ogólnych zarysach, 
        co zamierza zrobić, ale zdawał 
        sobie sprawę, że różne szczegóły 
        będzie musiał dopracować w 
        trakcie.
          Wyprzedzając pociąg wiozący 
        Billy'ego i Elene, jedyne osoby, 
        które kochał, powtórzył sobie po 
        raz kolejny, że postępuje 
        słusznie, że plan, na jaki się 
        zdecydował, jest najlepszy dla 
        wszystkich, dla chłopca też. Ale 
        równocześnie jakiś głos z tyłu 
        głowy mówił mu: To, co robisz, 
        jest okrutne, okrutne, 
        okrutne...
        
          28
        
          Po
ciąg wjechał na stację. 
        Elene ujrzała tablicę z nazwą 
        miejscowości, wypisaną najpierw 
        alfabetem łacińskim, a potem 
        arabskim: Asjut. Z przerażeniem 
        zdała sobie sprawę, że dotarli 
        do kresu podróży.
          Kiedy w pociągu dostrzegła 






        nagle Vandama, to mimo 
        zdenerwowania malującego się na 
        jego dobrej twarzy odczuła 
        ogromną ulgę.
          Ogarnęła ją euforia; była 
        pewna, że Vandam wyratuje ją i 
        Billy'ego z opresji. Obserwowała 
        pantomimę ze sprawdzaniem 
        dokumentów spodziewając się, że 
        Vandam lada moment wyciągnie 
        pistolet, wyjawi, kim jest, i 
        rzuci się na Wolffa. Potem 
        jednak się zorintowała, że 
        rozwiązanie nie będzie takie 
        proste. Zdumiała ją, wręcz 
        przeraziła totalna nieczułość 
        Vandama, kiedy własnemu synowi 
        kazał wracać do Wolffa; 
        opanowanie chłopca też wydało 
        jej się po prostu niewiarygodne. 
        Kolejnym ciosem był dla niej 
        widok Vandama machającego do 
        nich z peronu, kiedy pociąg 
        ruszał ze stacji. Co on 
        zamierzał?
          Oczywiście wciąż mu chodziło o 
        klucz do "Rebeki". Pewnie wpadł 
        na pomysł, jak ich uratować, ją 
        i Billy'ego, a jednocześnie 
        zdobyć klucz do szyfru. 
        Żałowała, że nie zna jego planu. 
        Na szczęście Billy nie przeżywał 
        podobnych rozterek: uwierzył, że 
        ojciec panuje nad sytuacją, a 
        myśl, że plany ojca mogą nie 
        wypalić, w ogóle nie 
        przychodziła mu do głowy. Ożywił 
        się, zaczął się bardziej 
        interesować widokami za oknem, a 
        nawet spytał Wolffa, gdzie 
        zdobył nóż. Elene pomyślała ze 
        smutkiem, że sama niestety nie 
        pokłada aż takiej ufności  
        w Vandamie.
          Wolff również wpadł w 
        znakomity humor. Zajście z 
        Billym wystraszyło go; przez 
        jakiś czas patrzył na Vandama z 
        lękiem i wrogością, ale fakt, że 
        major wysiadł na następnej 
        stacji, przywrócił mu dawną 
        pewność siebie. Potem jego 
        nastrój oscylował między nudą a 
        nerwowym podnieceniem; ale kiedy 
        wreszcie dotarli do Asjut, 






        podniecenie wyraźnie wzięło 
        górę. Zdaniem Elene, w ciągu 
        ostatnich dwudziestu czterech 
        godzin w Wolffie zaszła 
        olbrzymia zmiana. Kiedy go 
        ujrzała po raz pierwszy, wydał 
        jej się opanowanym, kulturalnym 
        człowiekiem. Na jego twarzy - 
        jeśli pominąć pewną arogancję - 
        rzadko malowało się jakiekolwiek 
        uczucie; mimikę miał ograniczoną 
        do minimum, ruchy zaś wręcz 
        ociężałe. Teraz ociężałość 
        zniknęła. Wiercił się, rozglądał 
        niespokojnie, a kąciki ust co 
        rusz drgały mu nieznacznie, 
        jakby chciał się uśmichnąć - 
        albo skrzywić - na jakąś myśl, 
        która nagle przyszła mu do 
        głowy. Równowaga i opanowanie, 
        które zdawały się wynikać z jego 
        charakteru, okazały się tylko 
        spękaną fasadą. Elene doszła do 
        wniosku, że przyczyną owej 
        zmiany była wzrastająca 
        zażartość, z jaką toczył wojnę z 
        Vandamem. To, co zaczęło się 
        jako mordercza gra, przerodziło 
        się w morderczą walkę. 
        Najdziwniejsze w tym wszystkim 
        było to, że Wolff, taki zimny i 
        bezwględny, tracił panowanie, 
        podczas gdy Vandam działał z 
        coraz większym wyrachowaniem.
          Żeby tylko nie przeholował, 
        pomyślała.
          Wolff wstał z miejsca i zdjął 
        z półki walizkę. Elene i Billy 
        wyszli za nim z wagonu na peron. 
        Asjut było znacznie większym 
        miastem od tych, które mijali po 
        drodze, i na stacji panował 
        ścisk, toteż musieli się 
        przepychać przez tłum podróżnych 
        usiłujących wysiąść z pociągu. 
        Wolff, górujący o głowę nad 
        tłumem, rozejrzał się dookoła 
        szukając wyjścia ze stacji, po 
        czym zaczął przedzierać się w 
        tamtą stronę. Nagle jakiś 
        brudny, bosy chłopaczek w 
        piżamie w biało_zielone pasy 
        chwycił walizkę Wolffa, 
        krzycząc:
          - Zaniosę do taksówki, do 






        taksówki, do taksówki!
          Wolff nie chciał puścić 
        walizki, ale chłopak też nie 
        zwalniał chwytu. Wreszcie 
        mężczyzna z lekkim zażenowaniem 
        wzruszył ramionami i pozwolił 
        natrętowi ciągnąć się ku 
        wyjściu.
          Po okazaniu biletów wyszli na 
        plac. Było już późne popołudnie, 
        ale tu, w tej części kraju, 
        słońce wciąż prażyło 
        niemiłosiernie. Wokół placu 
        wznosiły się wcale wysokie 
        budynki, z których jeden miał 
        napis Grand Hotel. Przed samą 
        stacją stały w rzędzie dorożki. 
        Elene rozejrzała się dookoła, 
        niemal spodziewając się, że 
        ujrzy oddział żołnierzy 
        szykujących się do aresztowania 
        Wolffa. Ale nigdzie nie widziała 
        ani żołnierzy, ani Vandama.
          - Chcę taksówkę - powiedział 
        Wolff do chłopca. - Taksówkę! 
        Nie dorożkę!
          Przed stacją była tylko jedna: 
        stary morris zaparkowany kilka 
        metrów za rzędem dorożek. 
        Chłopiec zaprowadził do niej 
        przybyszów.
          - Siadaj z przodu - Wolff 
        polecił Elene.
          Wręczył chłopcu monetę, po 
        czym wraz z Billy'm wsunął się 
        na tylne siedzenie. Kierowca 
        miał na nosie okulary słoneczne, 
        a na głowie kaffijeh - obszerną 
        chustę, którą przytrzymywała 
        obręcz pleciona z koziego 
        włosia.
          - Jedź na południe, w stronę 
        klasztoru - powiedział po 
        arabsku Wolff.
          - Dobrze - odparł kierowca.
          Serce Elene zabiło mocniej. 
        Głos był znajomy! Spojrzała na 
        kierowcę i rozpoznała Vandama.
        
          Vandam ruszył ze stacji 
        zadowolony, że wszystko poszło 
        tak gładko. Był tylko jeden mały 
        problem. Nie przewidział, że 
        Wolff będzie się zwracał do 
        taksówkarza po arabsku. Sam znał 






        w tym języku podstawowe słowa; 
        na szczęście nauczył się 
        tłumaczyć egipskim kierowcom, 
        którędy mają jechać, a tym samym 
        rozumieć i cudze wskazówki. 
        Pocieszył się, że może 
        odpowiadać Wolffowi 
        chrząknięciami, pomrukiwaniem, 
        a nawet używać słów angielskich, 
        albowiem miejscowi, którzy 
        potrafili choć trochę mówić po 
        angielsku, chętnie popisywali 
        się swoimi umiejętnościami przed 
        każdym Europejczykiem, także 
        przed tym, co zwracał się do 
        nich po arabsku. O ile więc 
        Wolff nie zechce dyskutować 
        nagle o pogodzie czy plonach, 
        wszystko powinno być w porządku.
          Kapitan Newman dostarczył 
        Vandamowi to, czego ten żądał, a 
        co więcej, zachował pełną 
        dyskrecję. Dał mu nawet swój 
        rewolwer, sześciostrzałowy 
        enfield kaliber 380, który major 
        miał teraz w kieszeni spodni pod 
        pożyczoną galabiją. Czekając na 
        pociąg, Vandam dokładnie 
        przestudiował pożyczoną  przez 
        Newmana mapę Asjut i okolicy, 
        toteż mniej więcej wiedział, 
        którędy należy jechać przez 
        miasto, żeby dotrzeć do szosy 
        wiodącej dalej na południe. 
        Przjechał przez suk, trąbiąc 
        niemal bez przerwy tak jak to 
        robili egipscy kierowcy, prawie 
        ocierając się o ogromne, 
        drewniane koła wozów z 
        błotnikami spychając owce ze 
        swojej drogi.  Z budynków po obu 
        stronach wylewały się na ulicę 
        sklepiki, kafejki i warsztaty. 
        Nad nie brukowaną jezdnią, pełną 
        śmieci i łajna, wznosiły się 
        tumany pyłu. Zerknąwszy w 
        lusterko Vandam spostrzegł, że 
        czworo czy pięcioro dzieci 
        siedzi mu na błotniku.
          Wolff powiedział coś, czego 
        Vandam nie zrozumiał. Udał, że 
        nie słyszy. Wolff powtórzył 
        zdanie. Vandam wypałał arabskie 
        słowo na "paliwo" i zauważył, że 
        Wolff wskazuje w stronę mijanej 






        stacji benzynowej. Stuknął 
        palcem we wskaźnik paliwa na 
        tablicy rozdzielczej; strzałka 
        wskazywała pełny bak.
          - Kifaja - rzekł, co znaczyło 
        "dość".
          Wolff przyjął odpowiedź bez 
        sprzeciwu.
          Udając, że poprawia lusterko, 
        major na moment skierował je na 
        Billy'ego - nie wiedział, czy 
        synek go rozpoznał. Ale 
        rozpoznał; wpatrywał się w tył 
        głowy ojca  z nie skrywaną 
        radością. Na miłość boską, tylko 
        się niczym nie zdradź! - 
        poprosił go w myślach Vandam.
          Opuścili już miasto i jechali 
        na południe szosą, która w 
        prostej linii wiodła na 
        pustynię. Po lewej stronie 
        ciągnęły się nawodnione pola i 
        gaje; po prawej granitowe skały, 
        brunatne od pyłu. Nastroje 
        pasażerów stanowiły dziwaczną 
        mieszankę. Vandam czuł 
        zdenerwowanie Elene, euforię 
        Billy'ego, niecierpliwość 
        Wolffa. Sam też miał napięte 
        nerwy. Ciekaw był, czy Wolff to 
        dostrzega. Gdyby przyjrzał się 
        dokładniej swojemu kierowcy, 
        poznałby, że jest to ten sam 
        człowiek, który sprawdzał w 
        pociągu dokumenty. Vandam liczył 
        jednak na to, że myśli o 
        zapasowym nadajniku zaprzątają 
        całkowicie uwagę szpiega.
          - Ruh aljaminak - rozkazał 
        Wolff.
          Vandam zrozumiał polecenie: 
        "skręć w prawo". Ujrzał boczną 
        drogę, która zdawała się 
        prowadzić prosto na skały. 
        Zwolnił nieco i dopiero gdy 
        skręcił, przekonał się, że droga 
        wiedzie przez przełęcz na drugą 
        stronę skalistych wzgórz.
          Zdumiał się. Z mapy Newmana 
        wynikało, że na końcu szosy 
        znajduje się sławny klasztor, a 
        wcześniej nieliczne wioski; za 
        wzgórzami natomiast nie było nic 
        oprócz Pustyni Zachodniej. Jeśli 
        Wolff zakopał nadajnik gdzieś w 






        piasku, nigdy go nie odnajdzie. 
        Ale chyba szpieg nie był tak 
        głupi? Vandam bardzo na to 
        liczył, wiedział bowiem, że 
        jeśli plany Wolffa spalą na 
        panewce, z jego własnych też nic 
        nie wyjdzie.
          Droga zaczęła piąć się w górę; 
        stary wóz z trudem pokonywał 
        strome wzniesienie. Vandam 
        dwukrotnie musiał redukować 
        biegi. Wreszcie na dwójce udało 
        mu się wjechać na szczyt. Ujrzał 
        przed sobą bezkresną pustynię. 
        Żałował, że nie siedzi za 
        kierownicą jeepa. Nie wiedział, 
        jak daleko Wolff chce jeszcze 
        jechać. Byłoby lepiej, gdyby 
        przed zmrokiem wrócili do Asjut. 
        Jednakże nie mógł o nic pytać, 
        nie zdradzając się brakiem 
        znajomości arabskiego.
          Droga przeszła w trakt. Vandam 
        parł naprzód, jadąc na granicy 
        bezpieczeństwa i czekając na 
        dalsze polecenia szpiega. 
        Dokładnie przed sobą mieli 
        słońce, które stoczyło się już 
        na sam skraj nieba. Po godzinie 
        jazdy minęli stadko owiec 
        pasących się pośród rzadkich kęp 
        suchorośli; stada pilnowali 
        mężczyzna i chłopiec. Wolff 
        uniósł się nieco na siedzeniu i 
        zaczął rozglądać na boki. 
        Niedługo potem trakt przeciął 
        wadi. Vandam ostrożnie zjechał w 
        dół w koryto wyschniętej rzeki.
          - Ruh aszszimalak - polecił 
        Wolff.
          Vandam skręcił w lewo. Koryto 
        okazało się twarde. Major ze 
        zdziwieniem zobaczył gromady 
        ludzi, namioty i zwierzęta, 
        jakby tajemniczą społeczność. 
        Mniej więcej kilometr dalej 
        poznał przyczynę ich obecności 
        na dnie wadi; taksówka dotarła 
        do studni.
          Studnię okalał niski murek z 
        suszonej cegły. Nad samym 
        otworem wznosiła się konstrukcja 
        z czterech nierównych bali 
        podtrzymujących prymitwny 
        kołowrót. Kilku mężczyzn 






        nieustannie wybierało wodę, 
        opróżniając wiadra do czterech 
        promieniście ustawionych koryt, 
        wokół których tłoczyły się 
        wielbłądy i kobiety.
          - Andak - powiedział Wolff, 
        kiedy taksówka podjechała do 
        studni.
          Major zatrzymał wóz. Ludzie 
        pustyni nie byli go ciekawi, 
        choć przecież rzadko mieli 
        okazję oglądać samochody; Vandam 
        uznał, że ciągła walka o 
        przetrwanie nie pozostawia im 
        czasu na interesowanie się 
        osobliwościami z innego świata. 
        Wolff spytał o coś jednego z 
        mężczyzn. Mówili szybko, po 
        arabsku. Mężczyzna wskazał 
        przed siebie.
          - Doghri - polecił Vandamowi 
        Wolff.
          Major ruszył.
          Po pewnym czasie dotarli do 
        sporego obozowiska, przy którym 
        Wolff kazał zatrzymać wóz. 
        Zobaczyli skupisko namiotów, 
        zagrodę dla owiec, kilka 
        spętanych wielbłądów oraz 
        otwarte paleniska, na których 
        gotowano posiłki. Nagle Wolff 
        sięgnął szybkim ruchem do 
        stacyjki, zgasił silnik i 
        wyciągnął kluczyk. Po czym 
        wysiadł bez słowa.
          Ismail siedział przy jednym z 
        palenisk i przyrządzał herbatę.
          - Pokój z tobą - powiedział 
        bez zdziwienia na widok Wolffa, 
        zupełnie jakby ten wyszedł z 
        sąsiedniego namiotu.
          - A z tobą zdrowie oraz łaska 
        i błogosławieństwo Pana - odparł 
        zgodnie ze zwyczajem Wolff.
          - Jak się miewasz?
          - Dziękuję, dobrze, Bogu 
        stokrotne dzięki. - Wolff 
        przykucnął na piasku.
          - Trzymaj. - Ismail wręczył 
        mu filiżankę.
          - Oby Bóg zawsze patrzył na 
        ciebie życzliwie.
          - I na ciebie również.
          Wolff wziął łyk herbaty. Była 
        gorąca, słodka i bardzo mocna. 






        Pamiętał, jak właśnie ten napój 
        dodawał mu sił podczas marszu 
        przez pustynię. Czy to możliwe, 
        że minęły zaledwie dwa miesiące?
          Kiedy Wolff opróżnił 
        filiżankę, Ismail dotknął ręką 
        czoła i rzekł:
          - Oby poczęstunek ten 
        przyniósł ci zdrowie.
          - Oby i ciebie Bóg zdrowiem 
        obdarzył.
          Ceremoniał powitania został 
        zakończony.
          - A co z twoimi przyjaciółmi? 
        - spytał Ismail, wskazując głową 
        taksówkę zaparkowaną na środku 
        wadi i wyglądającą dość 
        dziwacznie pośród namiotów i 
        wielbłądów.
          - To nie są moi przyjaciele - 
        oświadczył Wolff.
          Ismail skinął tylko głową. Nie był 
        ciekaw szczegółów. Wolff 
        pomyślał sobie, że nomadzi, choć 
        tak grzecznie wypytują gości o 
        zdrowie, zupełnie nie interesują 
        się sprawami ludzi z miasta; 
        miejskie życie było tak odmienne 
        od ich własnego, że nawet nie 
        próbowali go pojąć.
          - Masz jeszcze moje skórzane 
        pudło?
          - Tak - odparł Ismail.
          Wolff jednak wiedział, że 
        gdyby Ismail nie miał walizki, 
        odpowiedź byłaby identyczna; 
        taki tu już panował obyczaj. 
        Beduin zresztą nie wykonał 
        żadnego gestu świadczącego o 
        tym, że zamierza ją przynieść. 
        Ci ludzie nie potrafili się 
        spieszyć. "Szybko" oznaczało "w 
        ciągu kilku dni"; "natychmiast" 
        oznaczało "jutro".
          - Muszę jeszcze dziś wrócić do 
        miasta - oznajmił Wolff.
          - Będziesz spał w moim 
        namiocie.
          - Niestety, nie mogę.
          - Więc przynajmniej zjesz z 
        nami posiłek.
          - Niestety, też nie mogę. 
        Słońce jest już nisko, a przed 
        zmierzchem muszę być z powrotem 
        w mieście.






          Ismail pokiwał ze smutkiem 
        głową, jak ktoś, kto wie, że ma 
        do czynienia z beznadziejnym 
        przypadkiem.
          - Przyjechałeś po swoje pudło.
          - Tak. Przynieś je, drogi 
        kuzynie.
          Ismail wydał polecenie 
        stojącemu za nim mężczyźnie, 
        który powtórzył je drugiemu, 
        młodszemu od siebie, a ten z 
        kolei jakiemuś chłopcu. Potem 
        wyjął papierosy. Wolff 
        poczęstował się z grzeczności. 
        Ismail przypalił papierosy 
        gałązką wyciągniętą z ogniska; 
        Wolff zastanawiał się, skąd 
        Beduin je w ogóle miał. Po 
        chwili chłopiec przytargał 
        walizkę i postawił przed 
        Ismailem; ten skinął głową na 
        Wolffa.
          Wolff sięgnął po walizkę i 
        kiedy ją otworzył, poczuł 
        ogromną ulgę; nadajnik, książka 
        i klucz do szyfru były na 
        miejscu. W trakcie długiej i 
        męczącej podróży pociągiem 
        opuściła go euforia, ale teraz 
        znów wróciła: ogarnęła go 
        upajająca świadomość władzy i 
        radość z bliskiego zwycięstwa. 
        Ponownie nabrał pewności, że 
        wygra wojnę. Zamknął walizkę. 
        Ręce mu drżały.
          Ismail zmrużył oczy i 
        popatrzył na gościa.
          - To pudełko jest dla ciebie 
        bardzo ważne - zauważył.
          - Jest ważne dla świata.
          - Słońce wschodzi, słońce 
        zachodzi. Czasem pada deszcz. 
        Ludzie żyją i umierają - rzekł 
        Ismail i wzruszył ramionami.
          On tego nigdy nie zrozumie, 
        pomyślał Wolff. Ale inni tak. 
        Wstał.
          - Dziękuję ci, kuzynie - 
        powiedział.
          - Niech Bóg cię prowadzi.
          - I niech czuwa nad tobą. - 
        Wolff odwrócił się i ruszył w 
        stronę taksówki.
        
          Elene zobaczyła, że Wolff 






        bierze walizkę i odchodzi od 
        ogniska.
          - Idzie - oznajmiła. - Co 
        teraz?
          - Będzie chciał wrócić do 
        Asjut - odparł Vandam nie 
        oglądając się. - Jego nadajnik 
        nie działa na baterie, musi być 
        włączony do kontaktu, więc Wolff 
        na pewno każe się zawieźć tam, 
        gdzie jest elektryczność. Czyli 
        do Asjut.
          - Mogę usiąść z przodu? - 
        spytał Billy.
          - Nie - powiedział Vandam. - I 
        bądź już cicho. Wkrótce będzie 
        po wszystkim.
          - Boję się go.
          - Ja też.
          Elene zadrżała. Wolff wsiadł 
        do taksówki.
          - Do Asjut - rozkazał.
          Vandam nastawił dłoń i Wolff 
        rzucił na nią kluczyk. Major 
        zapalił silnik.
          Jechali przez wadi, mijając po 
        drodze studnię, a potem skręcili 
        na trakt. Elene rozmyślała o 
        walizce, którą Wolff trzymał na 
        kolanach. Mieścił się w niej 
        nadajnik, egzemplarz "Rebeki" 
        oraz klucz do szyfru; dziewczynie 
        wydało się niepojęte, że tak 
        wiele zależy od tego, w czyich 
        rękach znajduje się walizka, że 
        dla jej zdobycia ona sama 
        musiała ryzykować życie, a 
        Vandam rzucił na szalę nawet 
        bezpieczeństwo swojego synka. 
        Ogarnęło ją znużenie. Słońce 
        świeciło teraz za ich plecami, 
        zawieszone tak nisko, że nawet 
        najmniejsze kamienie, krzaki i 
        kępy rzucały długie cienie. Nad 
        skalistymi wzgórzami gromadziły 
        się wieczorne chmury.
          - Szybciej - powiedział po 
        arabsku Wolff. - Zaraz się 
        ściemni.
          Vandam, zupełnie jakby 
        zrozumiał, o co chodzi, dodał 
        gazu. Nierówna, wyboista droga 
        sprawiła, że samochód zaczął 
        podskakiwać i kołysać się na 
        boki.






          - Niedobrze mi - poskarżył się 
        Billy po kilku minutach takiej 
        jazdy.
          Elene odwróciła się i 
        spojrzała na chłopca. Twarz miał 
        bladą, napiętą i siedział 
        sztywno wyprostowany.
          - Zwolnij - powiedziała do 
        Vandama po angielsku, po czym 
        powtórzyła to smao po arabsku, 
        jakby nagle przypomniała sobie, 
        że kierowca mówi tylko w tym 
        języku.
          Vandam zwolnił.
          - Jedź szybciej - polecił mu 
        Wolff. I zwracając się do Elene, 
        rzekł: - Nie przejmuj się małym.
          Vandam zwiększył prędkość.
          Elene znów spojrzała na 
        Billy'ego. Był biały jak ściana 
        i miał taką minę, jakby zbierało 
        mu się na płacz.
          - Ty skurwielu! - powiedziała 
        do Wolffa.
          - Zatrzymaj wóz! - zawołał 
        Billy.
          Wolff zignorował go, a Vandam 
        wciąż pędził naprzód udając, że 
        nie rozumie angielskiego.
          Środek drogi przecinało spore 
        wybrzuszenie; wjeżdżając na nie 
        z dużą prędkością, samochód 
        uniósł się kilka centymetrów nad 
        ziemię, po czym gwałtownie 
        opadł.
          - Tato, zatrzymaj wóz! Tato! - 
        wrzasnął Billy.
          Vandam z całej siły nacisnął 
        hamulec.
          Elene, zapierając się ręką o 
        tablicę rozdzielczą, odwróciła 
        głowę, żeby spojrzeć na Wolffa.
          Przez krótki moment był 
        zupełnie ogłupiały. Patrzył to 
        na Vandama, to na Billy'ego, to 
        znów na Vandama, i na jego 
        obliczu malowały się kolejno 
        osłupienie, zdziwienie, strach. 
        Elene wiedziała, że myśli o 
        zajściu w pociągu, o chłopaku na 
        stacji, o nakryciu głowy 
        taksówkarza, które zasłaniało mu 
        twarz; nagle szpieg wszystko 
        pojął.
          Samochód już stawał z piskiem 






        opon. Pasażerów rzuciło do 
        przodu. Wolff szybko odzyskał 
        równowagę, po czym w okamgnieniu 
        objął ramieniem Billy'ego i 
        przyciągnął do siebie. Drugą 
        ręką sięgnął pod koszulę i 
        wydobył nóż.
          Samochód zatrzymał się.
          Elene pośpiesznie przeniosła 
        wzrok na Vandama, który obejrzał 
        się, równocześnie wsuwając dłoń w 
        rozcięcie galabii - i zamarł. 
        Elene również się obejrzała.
          Wolff trzymał nóż na gardle 
        Billy'ego. Oczy chłopca  
        rozszerzyły się ze strachu. 
        Vandam też miał przerażoną minę. 
        Kąciki ust Wolffa uniosły się w 
        obłąkańczym uśmiechu.
          - Cholera, mało brakowało, a 
        bym wpadł! - zawołał szpieg.
          Patrzyli na niego w milczeniu.
          - Zdejmij pan to idiotyczne 
        nakrycie - powiedział do 
        Vandama.
          Vandam ściągnął kaffijeh.
          - Pozwoli pan, że zgadnę. 
        Major Vandam, prawda? - Wolff 
        najwyraźniej rozkoszował się tą 
        chwilą. - Na szczęście 
        zabezpieczyłem się zabierając ze 
        sobą pańskiego syna.
          - Twoja gra skończona, Wolff - 
        rzekł Vandam. - Połowa 
        brytyjskiej armii jest na twoim 
        tropie. Jeśli się nie poddasz, 
        zabiją cię.
          - Kłamiesz - stwierdził Wolff. 
        - Nie ciągnąłbyś ze sobą armii, 
        żeby ratować synna. Bałbyś się, 
        że ci kowboje zastrzelą nie 
        tego, kogo trzeba. Podejrzewam, 
        że twoi zwierzchnicy w ogóle nie 
        wiedzą, gdzie jesteś.
          Elene była przekonana, że 
        Wolff odgadł prawdę; straciła 
        wszelką nadzieję. Nie wiedziała 
        oczywiście, co Wolff zamierza 
        teraz zrobić, ale zrozumiała, że 
        Vandam przegrał bitwę. Spojrzała 
        na niego i zobaczyła w jego 
        oczach klęskę.
          - Pod galabiją major Vandam ma 
        wojskowe spodnie - powiedział 
        Wolff. - Albo w jednej z 






        kieszeni, albo za paskiem ukrył 
        broń. Proszę ją wyjąć, Elene.
          Wsunęła rękę pod galabiję i 
        wymacała kolbę rewolweru. Skąd 
        Wolff o tym wiedział? - zdumiała 
        się. Po chwili uznała, że po 
        prostu odgadł.
          Wyjęła rewolwer i spojrzała na 
        Wolffa. Nie mógł wziąć od niej 
        broni nie puszczając Billy'ego, 
        gdyby zaś puścił chłopca nawet 
        na sekundę, Vandam rzuciłby się 
        do ataku. Wolff jednak wpadł na 
        rozwiązanie.
          - Otwórz rewolwer tak, żeby 
        lufa opadła do przodu. Tylko 
        ostrożnie, nie naciśnij 
        przypadkiem na cyngiel.
          Zaczęła mocować się z 
        rewolwerem.
          - Zaczep powinien być obok 
        bębenka. 
          Znalazła zaczep i otworzyła 
        rewolwer.
          - Wyjmij z bębenka naboje i 
        wyrzuć przez okno.
          Zrobiła, co jej kazał.
          - Połóż rewolwer na podłodze.
          Położyła.
          Wolff odetchnął z ulgą. Teraz 
        znów jedyną bronią w samochodzie 
        był jego nóż.
          - Wysiadaj - powiedział do 
        Vandama.
          Major nie zareagował.
          - Wysiadaj - powtórzył Wolff. 
        Szybkim, precyzyjnym ruchem 
        przejechał lekko nożem po uchu 
        Billy'ego. Z miejsca pojawiła 
        się kropla krwi.
          Vandam wysiadł z taksówki.
          - Siądź za kierownicą - Wolff 
        polecił Elene.
          Przesunęła się przenosząc nogi 
        nad drążkiem do zmiany biegów.
          Vandam pozostawił drzwi 
        otwarte.
          - Zamknij drzwi - rozkazał 
        Wolff Elene.
          Zamknęła. Vandam stał obok 
        wozu patrząc, co się dzieje w 
        środku.
          - A teraz ruszaj - powiedział 
        Wolff.
          Silnik zgasł, kiedy Vandam 






        raptownie hamował. Elene 
        wrzuciła bieg jałowy i 
        przekręciła kluczyk w stacyjce. 
        Silnik prychnął i zgasł. Miała 
        nadzieję, że wóz nie zapali. 
        Ponownie przekręciła kluczyk; 
        znów nie nastąpił zapłon.
          - Przekręcając kluczyk, 
        naciśnij na gaz - poinstruował ją 
        Wolff.
          Zrobiła, jak mówił, i silnik 
        zaskoczył; pracował głośno i 
        miarowo.
          - Jedź - powiedział Wolff.
          Ruszyła.
          - Szybciej.
          Wrzuciła wyższy bieg.
          Spoglądając w lustro 
        zobaczyła, że Wolff puszcza 
        Billy'ego i chowa nóż. Z 
        pięćdziesiąt metrów za taksówką, 
        pośrodku pustynnej drogi 
        widziała Vandama; na tle 
        zachodzącego słońca jego 
        sylwetka była zupełnie czarna. 
        Nie poruszał się.
          - On nie ma wody - zawołała 
        Elene.
          - Co z tego? - mruknął Wolff.
          I wówczas Billy dostał ataku 
        szału.
          - Nie możecie go tak zostawić! 
        - wrzasnął. 
          Kiedy Elene odwróciła się i 
        zobaczyła, co się dzieje, na 
        moment zapomniała, że prowadzi 
        samochód. Billy bowiem rzucił 
        się na Wolffa niczym oszalały 
        żbik, bijąc go pięściami, 
        drapiąc, kopiąc; krzyczał coś 
        niezrozumiale, z twarzą 
        wykrzywioną w dziecięcej furii, 
        i dygotał na całym ciele jak 
        epileptyk. Wolff, który zdążył 
        się odprężyć, pewien, że 
        zagrożenie minęło, nie wiedział, 
        jak się bronić przed nagłym 
        atakiem chłopca. W ograniczonej 
        przestrzeni samochodu było za 
        ciasno, żeby mógł się porządnie 
        na niego zamachnąć, więc tylko 
        podniósł ręce, żeby się 
        zasłonić, i próbował odepchnąć 
        Billy'ego.
          Elene spojrzała przed siebie. 






        W tym czasie, kiedy obserwowała 
        walczących, taksówka zjechała 
        nieco z traktu; koła z lewej 
        strony wozu toczyły się po 
        sypkim pisaku. Dziewczyna 
        usiłowała skręcić kierownicą, 
        ale brakowało jej sił. Nadepnęła 
        więc na hamulec, a wówczas tył 
        wozu zarzuciło w bok. Za późno 
        dostrzegła głęboką dziurę, która 
        nagle pojawiła się przed samą 
        maską; pojazd, nie wychodząc z 
        poślizgu, wpadł w nią bokiem; 
        wstrząs był tak silny, że Elene 
        odczuła szarpnięcie w każdym 
        włóknie ciała. Wóz podskoczył, 
        wyrzucając ją z fotela kiedy 
        opadła na siedzenie, niechcący 
        nacisnęła stopą pedał gazu. 
        Samochód ruszył gwałtownie do 
        przodu, po czym zaczął się 
        ślizgać w przeciwną stronę. 
        Kątem oka Elene widziała, że 
        Wolff i Billy, ciskani 
        bezwładnie to w prawo, to w 
        lewo, nadal się szamoczą. Wóz 
        zjechał z traktu w miękki piach 
        i nagle wytracił szybkość; Elene 
        uderzyła czołem w krawędź 
        kierownicy. Pojazd, wciąż w 
        ruchu, przechylił się. 
        Dziewczyna zobaczyła, że 
        pustynia podchodzi do okna, i 
        zrozumiała, że wóz się 
        przewraca. Bojąc się, że zacznie 
        koziołkować, uchwyciła się 
        kierownicy i drążka do zmiany 
        biegu. Samochód jednak nie 
        przekręcił się na dach; osiadł w 
        piachu bokiem, niczym rzucona z 
        góry moneta. Drążek urwał się i 
        został w dłoni Elene; dziewczyna 
        opadła na drzwi i znów uderzyła 
        się w głowę. Pojazd utkwił 
        nieruchomo w piasku.
          Elene dźwignęła się na kolana 
        i nie wypuszczając z ręki drążka 
        spojrzała do tyłu. Wolff i Billy 
        leżeli razem, Wolff u góry. 
        Kiedy patrzyła na nich, poruszył 
        się.
          A już miała nadzieję, że nie 
        żyje!
          Pod jednym kolanem czuła drzwi, 
        pod drugim szybę. Z prawej 






        strony wznosił się dach wozu, z 
        lewej siedzenie fotela. 
        Spoglądała do tyłu przez 
        podłużną szparę między dachem a 
        oparciem.
          Wolff zaczął się wolno 
        podnosić.
          Billy leżał bez ruchu, chyba 
        nieprzytomny.
          Elene klęczała, oszołomiona i 
        bezradna.
          Wolff stanął na tylnych lewych 
        drzwiach i całym ciężarem rzucił 
        się na podłogę wozu. Taksówka 
        zakołysała się. Rzucił się po 
        raz drugi. Taksówka ponownie się 
        zakołysała. Przy trzeciej próbie 
        samochód przekręcił się ze 
        zgrzytem i opadł czterema kołami 
        na ziemię. Elene wciąż kręciło 
        się w głowie. Widziała, jak 
        Wolff otwiera drzwi i wysiadła z 
        wozu. Po chwili schylił się i 
        wydobył nóż. Wtedy dostrzegła 
        zbliżającego się Vandama.
          Uklękła na siedzeniu 
        obserwując, co się dzieje. 
        Dopóki kręciło jej się w głowie, 
        nie była w stanie nic zrobić. 
        Zauważyła, że Vandam również się 
        pochylił i czeka gotów do skoku; 
        podniósł ręce nieco do góry, 
        żeby się zasłonić przed ciosem. 
        Twarz miał czerwoną i dyszał po 
        biegu. Mężczyźni zaczęli krążyć 
        wokół siebie. Wolff lekko 
        utykał. Za nimi, nisko na 
        niebie, wisiała ogromna 
        pomarańczowa kula.
          Vandam zrobił taki ruch, jakby 
        chciał się rzucić do przodu, i 
        nagle przystanął. Wolff dźgnął 
        nożem w jego stronę, zmylony 
        jednak zatrzymaniem się 
        przeciwnika, nie trafił go. 
        Vandam tymczasem zamachnął się 
        pięścią. Szpieg cofnął się, lecz 
        zbyt późno; z nosa polała mu się 
        krew.
          Znów stanęli naprzeciw siebie 
        niczym bokserzy w ringu.
          Vandam ponownie skoczył w 
        przód. Tym razem Wolff cofnął 
        się w porę. Vandam usiłował 
        dosięgnąć wroga kopniakiem, a 






        wtedy Wolff dźgnął go nożem w 
        nogę; Elene ujrzała, jak ostrze 
        przebija materiał i zagłębia się 
        w ciało. Wolff jeszcze raz 
        chciał trafić Vandama nożem, ale 
        major odsunął się na bezpieczną 
        odległość. Na jego spodniach 
        pojawiła się ciemna plama krwi.
          Elene zerknęła na Billy'ego. 
        Wciąż leżał bez ruchu na 
        podłodze taksówki; oczy miał 
        zamknięte. Przedostała się nad 
        oparciem na tył wozu i 
        wciągnęła chłopca na siedzenie. 
        Nie wiedziała, czy jest żywy, 
        czy martwy. Dotknęła jego 
        twarzy. Nawet nie drgnął.
          - Billy! - zawołała. - Och, 
        Billy!
          Ponownie wyjrzała na zewnątrz. 
        Vandam klęczał na jednym 
        kolanie; lewe ramię zwisało mu 
        bezwładnie, bark miał czerwony 
        od krwi. Prawą ręką usiłował się 
        zasłonić przed Wolffem, który 
        szykował się do ataku.
          Elene wyskoczyła z wozu, 
        ściskając w ręce ułamany drążek. 
        Ujrzała, jak Wolff podnosi nóż, 
        żeby zadać Vandamowi kolejny 
        cios. Potykając się wpiachu, 
        zaszła Wolffa od tyłu, akurat 
        gdy ten się zamachnął. Vandam 
        odchylił się w bok, unikając 
        ciosu. Elene podniosła wysoko 
        drążek i z całej siły uderzyła 
        nim Wolffa w głowę. Szpieg wciąż 
        trzymał się na nogach.
          - O Boże ! - zawołała Elene i 
        ponownie go walnęła.
          I jeszcze raz.
          Wolff upadł.
          I znowu go huknęła.
          Wreszcie puściła drążek i 
        uklękła obok Vandama.
          - Świetna robota - pochwalił 
        ją słabym głosem.
          - Możesz wstać?
          Wsparł się o jej ramię i z 
        trudem podniósł na nogi.
          - Rana nie jest tak groźna, na 
        jaką wygląda.
          - Pokaż.
          - Za chwilę. Najpierw pomóż mi 
        się z nim uporać.






          Zdrową ręką złapał Wolffa za 
        nogę i zaczął go wlec w stronę 
        samochodu. Elene chwyciła 
        nieprzytomnego za ramię i też 
        zaczęła ciągnąć go po piasku. 
        Kiedy leżał już obok taksówki, 
        Vandam ujął jego bezwładną rękę 
        i oparł na stopniu, wierzchem do 
        góry. Następnie podniósł nogę i 
        z całej siły nadepnął Wolffowi 
        na łokieć. Kość pękła. Elene 
        zbladła.
          - Nie chcę mieć z nim 
        kłopotów, kiedy oprzytomnieje - 
        wyjaśnił Vandam.
          Zajrzał na tylne siedzenie i 
        położył dłoń na piersi 
        Billy'ego.
          - Żyje! - zawołał. - Dzięki 
        Bogu!
          Billy otworzył oczy.
          - Już po wszystkim, synku.
          Chłopiec znów przymknął 
        powieki.
          Vandam usiadł za kierownicą.
          - Gdzie jest drążek do zmiany 
        biegów?
          - Ułamał się. Właśnie nim 
        walnęłam Wolffa.
          Vandam obrócił kluczyk w 
        stacyjce. Wozem lekko szarpnęło.
          - W porządku, wciąż jest na 
        biegu.
          Wcisnął sprzęgło i ponownie 
        przekręcił kluczyk. Silnik 
        zaskoczył. Vandam powoli zwolnił 
        sprzęgło i wóz zaczął się 
        toczyć. Major zgasił silnik.
          - Działa - rzekł. - Mamy 
        szczęście.
          - A co z Wolffem.
          - Wsadzimy go do bagażnika.
          Skierował wzrok na Billy'ego. 
        Chłopiec był już przytomny, oczy 
        miał otwarte.
          - Jak się czujesz, synu?
          - Przepraszam, tato, ale 
        naprawdę zrobiło mi się 
        niedobrze.
          Vandam spojrzał na Elene.
          - Musisz prowadzić - oznajmił.
          W oczach kręciły mu się łzy.
        
          Nagle rozległo się przeraźliwe 
        wycie samolotów. Rommel 






        podniósł wzrok do góry i nisko 
        na niebie ujrzał brytyjskie 
        bombowce, lecące od strony 
        pobliskich wzgórz; żołnierze 
        nazywali je "paradnymi" 
        bombowcami, bo latały w 
        dokładnie takim samym równym 
        szyku jak te, 
        które brały udział w defiladach 
        wojskowych odbywających się w 
        Norymberdze przed wybuchem 
        wojny.
          - Kryć się! - krzyknął Rommel 
        i sam dał nura do najbliższego 
        okopu.
          Hałas był tak głośny, że wręcz 
        wydawał się ciszą. Rommel leżał 
        w rowie, z zamkniętymi oczami. W 
        brzuchu odczuwał dotkliwy ból. 
        Wprawdzie przysłano mu z Niemiec 
        lekarza, ale wiedział, że jedyny 
        lek, jakiego potrzebuje, to 
        zwycięstwo. Schudł; mundur na 
        nim wisiał, kołnierzyki koszul 
        były luźne, jakby o kilka 
        numerów za duże. Włosy miejscami 
        miał całkiem siwe, a łysina 
        powiększała mu się coraz 
        szybciej.
          Był pierwszy września i 
        wszystko potoczyło się zupełnie 
        inaczej, niż oczekiwał. 
        Najsłabszy odcinek alianckiej 
        linii obrony okazał się pułapką. 
        Tam gdzie nie powinno być zbyt 
        wiele min, leżały dosłownie 
        jedna koło drugiej; tam gdzie 
        żołnierze spodziewali się 
        twardego gruntu, trafiali na 
        lotne piaski, a przełęczy Alam 
        Halfa, którą planowali łatwo 
        zdobyć, broniły zaciekle liczne 
        wojska. Strategia Rommla okazała 
        się błędna; zawiódł go wywiad, 
        zawiódł go jego szpieg.
          Bombowce poleciały dalej. 
        Rommel wydostał się z okopu. 
        Adiutanci i oficerowie również 
        wyszli z ukrycia i zebrali się 
        wokół niego. Podniósł do oczu 
        lornetkę i popatrzył na 
        pustynię. Dziesiątki czołgów 
        stało nieruchomo w piachu; z 
        niektórych buchały w górę 
        płomienie. Jeśli tylko wróg 






        zdecyduje się na natarcie, 
        pomyślał Rommel, mamy szansę. 
        Ale wojska aliantów nie 
        wyłaniały się zza wzgórz, 
        natomiast ich artylerzyści 
        strzelali do niemieckich czołgów 
        jak do kaczek.
          Sytuacja wyglądała 
        nieciekawie. Czołówka 
        niemieckich wojsk była zaledwie 
        dwadzieścia kilometrów od 
        Aleksandrii, jednakże utknęła w 
        miejscu. Dwadzieścia kilometrów, 
        pomyślał Rommel. Jeszcze 
        dwadzieścia kilometrów i Egipt 
        byłby mój. Spojrzał na 
        otaczających go oficerów. Jak 
        zawsze, wyraz ich twarzy 
        odzwierciedlał wyraz jego 
        własnej; patrząc na nich widział 
        to samo, co oni patrząc na 
        niego.
          Klęskę.
        
          Zdawał sobie sprawę, że to 
        koszmar senny, ale nie mógł się 
        obudzić.
          Cela miała dwa metry na 
        półtora połowę zajmowała prycza. 
        Pod pryczą stał blaszany nocnik. 
        Ściany z gładkiego szarego 
        kamienia. Z sufitu zwisała na 
        sznurze niewielka żarówka. W 
        jednym końcu celi znajdowały się 
        drzwi. W drugim, tuż nad linią 
        wzroku, małe kwadratowe okno - 
        widział przez nie jasny błękit 
        nieba.
          Pomyślał przez sen: Wkrótce 
        się obudzę i wszystko będzie w 
        porządku. Obudzę się i zobaczę 
        piękną kobietę leżącą obok mnie 
        w jedwabnej pościeli, zacznę 
        dotykać jej piersi - na tę myśl 
        poczuł wzbierające pożądanie - i 
        ona również się obudzi, pocałuje 
        mnie, a potem napijemy się 
        szampana... Ale nie udało mu się 
        zmienić biegu snu, nadal jawił 
        mu się obraz celi. Gdzieś w 
        pobliżu rozlegało się miarowe 
        bicie bębna. W takt uderzeń 
        maszerowali żołnierze. Hałas był 
        przerażający, naprawdę 
        przerażający: bum_bum, bum_bum, 






        tup_tup, walenie bębna i tupot 
        buciorów, a do tego ta ciasna 
        szara cela z niewielkim, 
        dręczącym kwadratem błękitu; 
        ogarnął go lęk, tak straszny 
        lęk, że zmusił się, by otworzyć 
        oczy i się obudzić.
          Rozejrzał się, nic nie 
        rozumiejąc. Był przytomny, 
        zupełnie obudzony, co do tego 
        nie miał wątpliwości, wyrwał się 
        ze snu, a jednak nadal znajdował 
        się w celi więziennej. Miała dwa 
        metry na półtora; połowę 
        zajmowała prycza. Usiadł na 
        posłaniu i zajrzał pod pryczę. 
        Zobaczył blaszany nocnik.
          Wstał. Po czym spokojnie, z 
        rozmysłem zaczął walić głową w 
        ścianę.
        
          Jerozolima, 
          24 września, 1942
          Kochana Elene!
          Poszedłem dziś do Zachodniej 
        Ściany, zwanej także Ścianą 
        Płaczu. Stałem przy niej pośród 
        wielu innych Żydów i modliłem 
        się. Potem napisałem na kartce 
        moją prośbę i wsunąłem świstek w 
        szparę w ścianie. Mam nadzieję, 
        że Pan Bóg spełni moje 
        pragnienie.
          Jerozolima to najpiękniejsze 
        miejsce na świecie. Oczywiście 
        warunki, w jakich żyję, nie są 
        najlepsze. Śpię na materacu 
        rozłożonym na podłodze w 
        niewielkim pokoiku, który dzielę 
        z pięcioma mężczyznami. Czasami 
        pracuję: zamiatam warsztat 
        stolarski, w którym jeden z 
        moich współlokatorów, młody 
        chłopak, nosi deski. Jak zawsze 
        cierpię biedę, ale wolę być 
        nędzarzem w Jerozolimie niż 
        bogaczem w Egipcie.
          Przejechałem przez pustynię w 
        ciężarówce brytyjskiej. Kiedy 
        jadący nią żołnierze spytali, co 
        bym zrobił, gdyby mnie nie 
        zabrali, a ja odpowiedziałem, że 
        przeszedłbym całą drogę na 
        piechotę, myśleli, że oszalałem. 
        Ale to była najrozsądniejsza 






        decyzja w moim życiu.
          Muszę Ci wyjawić, że niedługo 
        umrę. Moja choroba jest 
        nieuleczalna; nawet gdyby mnie 
        było stać na najlepszych 
        lekarzy, pozostało mi już tylko 
        kilka tygodni, najwyżej parę 
        miesięcy życia. Nie smuć się 
        tym. Nigdy nie byłem tak 
        szczęśliwy jak teraz.
          Zdradzę Ci, co napisałem na 
        kartce, którą wetknąłem w Ścianę 
        Płaczu. Poprosiłem Pana Boga, 
        żeby dał szczęście mojej córce 
        Elene. Wierzę, że tak uczyni.
          Żegnaj.
          Twój Ojciec.
        
          Szynka wędzona była pokrojona 
        w plastry nie grubsze od papieru 
        i zwinięte w eleganckie 
        rureczki. Bułki, świeżutkie, 
        pochodziły z rannego wypieku. 
        Sałatka ziemniaczana, z 
        dodatkiem prawdziwego majonezu i 
        chrupiącej, drobno posiekanej 
        cebulki, czekała w słoiku. Obok 
        stała butelka wina, butelka 
        oranżady oraz torba pomarańczy. 
        I jeszcze paczka papierosów - 
        jego ulubiony gatunek.
          Elene zaczęła pakować wszystko 
        do koszyka; wybierali się na 
        piknik.
          Ledwo zamknęła pokrywkę 
        koszyka, usłyszała stukanie do 
        drzwi. Zrzuciwszy fartuch, 
        pobiegła je otworzyć.
          Vandam wszedł do środka, 
        zamknął za sobą drzwi i 
        pocałował dziewczynę. Objął ją 
        tak mocno, że uścisk sprawił jej 
        ból. Zawsze obejmował ją z całej 
        siły, zawsze aż do bólu, ale nie 
        narzekała - tak niewiele 
        brakowało, żeby któreś z nich 
        zginęło, że teraz cieszyli się z 
        każdej chwili spędzonej razem.
          Przeszli do kuchni.
          - Co tu masz, insygnia 
        królewskie? - spytał Vandam, z 
        trudem unosząc ciężki koszyk.
          - Są jakieś wieści?
          Wiedział, że chodzi jej o los 
        wojny, wciąż toczącej się na 






        pustyni.
          - Wojska Osi cofają się na 
        całej linii. To cytat z 
        najnowszego komunikatu.
          Zauważyła, jak bardzo od 
        pewnego czasu stał się 
        odprężżony. Nawet mówił inaczej. 
        Na jego głowie pojawiło się 
        trochę siwych włosów, ale śmiał 
        się znacznie częściej.
          - Należysz do tych mężczyzn, 
        którzy przystojnieją z wiekiem - 
        oświadczyła.
          - Zobaczymy, co powiesz, jak 
        wypadną mi zęby.
          Wyszli na ulicę. Niebo było 
        tak ciemne, że opuszczając 
        budynek Elene aż krzyknęła ze 
        zdumienia.
          - Dziś nastąpi koniec świata - 
        zażartował Vandam.
          - Nigdy dotąd nie widziałam, 
        żeby miało taki kolor!
          Wsiedli na motocykl i ruszyli 
        w stronę szkoły Billy'ego. Niebo 
        jeszcze bardziej pociemniało. 
        Kiedy mijali hotel Shephearda, 
        spadły pierwsze krople deszczu. 
        Elene ujrzała jakiegoś 
        Egipcjanina, który chustą do 
        nosa okrywał swój fez. Krople 
        deszczu były ogromne: każda z 
        nich natychmiast przesiąkała 
        przez jej sukienkę. Vandam 
        zjechał na bok i zatrzymał się 
        przezd hotelem. Akurat gdy 
        zsiadali z motocykla, nastąpiło 
        oderwanie chmury.
          Czekając pod markizą, 
        obserwowali burzę. Ilość wody 
        lejącej się z nieba była wręcz 
        niewiarygodna. W ciągu kilku 
        minut przepełniły się rynsztoki 
        i woda płynęła ulicami. 
        Naprzeciwko hotelu sklepikarze 
        brnęli po kostki w wodzie, 
        spuszczając żaluzje. Samochody 
        stawały  na środku jezdni.
          - W Kairze nie ma prawdziwych 
        ścieków - powiedział Vandam. - 
        Woda może spływać do Nilu. 
        Spójrz!
          Ulica przemieniła się w rzekę.
          - Co z motorem?
          - Cholera, jeszcze gótów 






        odpłynąć! - zawołał Vandam. - 
        Muszę go przetoczyć.
          Zawahał się, po czym skoczył 
        na jezdnię, chwycił motor za 
        kierownicę i dopchał go do 
        schodów przed hotelem. Kiedy 
        znów się schronił pod markizą, 
        był przemoknięty do suchej 
        nitki, a włosy lepiły mu się do 
        głowy niczym przytroczone do 
        kija pakuły po wyjęciu z wody. 
        Elene parsknęła śmiechem.
          Deszcz padał i padał.
          - Co z Billym? - spytała.
          - Zatrzymają dzieciaki w 
        szkole, dopóki nie przestanie 
        lać.
          Po pewnym czasie wstąpili do 
        hotelu, żeby się czegoś napić. 
        Vandam zamówił sherry; skończył 
        z popijaniem dżinu i twierdził, 
        że wcale mu nie brakuje mocnych 
        trunków.
          Wreszcie burza minęła i wyszli 
        na ulicę; musieli jednak 
        odczekać, aż woda trochę 
        opadnie. Wkrótce jej poziom 
        znacznie się obniżył, a w 
        dodatku pojawiło się słońce. 
        Kierowcy zaczęli uruchamiać 
        wozy. Silnik motocykla na 
        szczęście nie był przemoczony i 
        zaskoczył za pierwszym razem. 
          Droga parowała w słońcu, kiedy 
        jechali w stronę szkoły. Billy 
        czekał już na zewnątrz.
          - Ale ulewa! - zawołał 
        podnniecony.
          Wdrapał się na motor, pomiędzy 
        Elene a Vandama.
          Ruszyli w kierunku pustyni. 
        Elene, trzymając się mocno, 
        jechała z przymkniętymi 
        powiekami, toteż nie widziała 
        cudownego widoku, dopóki się nie 
        zatrzymali. Kiedy wszyscy troje 
        zsiedli z motocykla, ze 
        zdumieniem rozejrzeli się 
        wokoło.
          Pustynię pokrywał dywan 
        kwiatów.
          - To oczywiście na skutek 
        deszczu - rzekł Vandam. - Ale i 
        tak... 
          Nie wiadomo skąd pojawiły się 






        również tysiące owadów; motyle i 
        pszczoły uganiały się  
        pospiesznie wśród kwiatów, 
        zbierając niespodziewane plony.
          - Nasiona musiały tkwić w 
        piasku i czekać - powiedział 
        Billy.
          - Masz rację - poparł go 
        Vandam. - Tkwiły w piasku od 
        lat, czekając na deszcz.
          Kwiaty były maleńkie, niczym 
        miniaturki, lecz o niezwykle 
        jaskrawych barwach. Billy zszedł 
        z szosy i pochylił się nad 
        jednym, przypatrując mu się z 
        bliska. Vandam objął Elene i 
        cmoknął ją lekko w policzek - 
        cmoknięcie przerodziło się w 
        długi, gorący pocałunek. Po 
        pewnym czasie dziewczyna 
        uwolniła się ze śmiechem.
          - Billy się speszy - 
        powiedziała.
          - Niech się przyzwyczaja - 
        odparł Vandam.
          Elene spoważniała.
          - Naprawdę? Naprawdę, tak?
          Vandam tylko się uśmichnął i 
        znów zaczął ją całować.
