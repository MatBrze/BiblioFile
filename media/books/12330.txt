ARTURO PEREZ-REVERTE

KLUB DUMAS

Tytuł oryginału El club Dumas
1993
(tłum. Filip Łobodziński)
2004
Dedykuję Cali, która popchnęła mnie na pole bitwy
Nagły błysk flesza rzucił na ścianę salonu cień trupa. Zwłoki wisiały nieruchomo 
pod 
lampą na środku pokoju. W miarę jak fotograf je okrążał, co chwila zwalniając 
migawkę aparatu, 
cień kładł się na obrazach, gablotach z porcelaną, regałach z książkami i 
rozsuniętych zasłonach 
ukazujących wielkie okna, za którymi padał deszcz.
Sędzia rejonowy wyglądał na człowieka młodego. Jego rzadkie, potargane włosy 
były 
jeszcze mokre, podobnie jak płaszcz od deszczu przerzucony przez ramię. Obok na 
sofie 
przysiadł sekretarz, zapisując na ustawionej na krześle przenośnej maszynie jego 
spiesznie 
dyktowane zdania. Klekot klawiszy nadawał rytm monotonnemu potokowi słów 
sędziego i 
komentarzom rzucanym z cicha przez krzątających się po pokoju policjantów:
- Ubrany w piżamę i w narzucony na wierzch fartuch, którego pasek spowodował 
zgon 
przez uduszenie. Ręce denata związane z przodu krawatem. Na prawej stopie 
bambosz, lewa 
stopa bosa...
Sędzia dotknął nogi w kapciu. Zwłoki zakołysały się lekko na naprężonym 
jedwabnym 
pasku, przywiązanym do haka, na którym zawieszona była lampa. Najpierw z lewa na 
prawo, 
potem w przeciwnym kierunku, coraz słabiej, by zatrzymać się wreszcie jak igła 
magnesu, która 
po krótkim wahaniu ponownie wskazuje północ. Sędzia odsunął się i, lekko 
pochylony, wyminął 
umundurowanego policjanta, który szukał na podłodze śladów linii papilarnych. 
Walały się tam 
skorupy rozbitego wazonu i otwarta książka: można było dostrzec fragment tekstu 
podkreślony 
czerwonym ołówkiem. Był to stary egzemplarz Wicehrabiego de Bragelonne, tania 
edycja 
oprawna w płótno. Nachylając się przez ramię funkcjonariusza, sędzia rzucił 
okiem na 
zaznaczone zdania:
„- Jestem zdradzony - szepnął. - Wiedzą o wszystkim.
- Zawsze wszyscy o wszystkim wiedzą - odparł Portos, który nie wiedział o 
niczym” * [* Przekład Hanny Szumańskiej-Grossowej.].
Polecił sekretarzowi zapisać to w raporcie i dołączyć książkę do materiału 
dowodowego. 
Sam podszedł ku wysokiemu mężczyźnie, palącemu papierosa koło otwartego okna.
- I co pan na to? - spytał stając obok.
Na kieszeni skórzanej kurtki dryblasa widniała odznaka policyjna. Mężczyzna 
zwlekał z 
odpowiedzią, dopalając zaciśniętego w dwóch palcach peta, którego wreszcie 
wyrzucił przez 
okno, nie patrząc nawet za siebie.
- Jeśli mamy do czynienia z białym płynem, i do tego w butelce, to zazwyczaj 
chodzi o 
mleko - odrzekł wreszcie nieco zagadkowo, nie na tyle jednak, by na twarzy 
sędziego nie pojawił 
się nikły uśmiech. Sędzia - w przeciwieństwie do policjanta - spoglądał na 
ulicę, gdzie wciąż lało 
jak z cebra. W tym momencie drzwi się otworzyły i nagły przeciąg opryskał mu 
twarz 
kropelkami deszczu.
- Zamknijcie te drzwi - powiedział nie odwracając głowy, po czym odezwał się do 
oficera:
- Bywają zabójstwa upozorowane na samobójstwo.
- I na odwrót - dodał spokojnie wysoki policjant.
- A co pan powie o rękach i krawacie?
- Niektórzy boją się, że w ostatniej chwili pożałują. Inaczej miałby je związane 
na 
plecach.
- To niczego nie zmienia - zaoponował sędzia. - Pasek jest cienki i mocny. W 
momencie 
utraty gruntu pod nogami nie dałby rady, nawet gdyby ręce miał swobodne.
- Wszystko jest możliwe. Będziemy mądrzejsi po sekcji.
Sędzia ponownie rzucił okiem na wisielca. Funkcjonariusz zbierający odciski 
palców 
podnosił się z podłogi z książką w dłoniach.
- Ciekawa sprawa z tą książką.
Wysoki policjant wzruszył ramionami.
- Raczej niewiele czytam - rzekł. - Ale ten Portos to jeden z tych... jak im... 
Atos, Portos, 
Aramis i d’Artagnan - wyliczał przesuwając kciukiem po palcach drugiej dłoni, po 
czym zamyślił 
się. - Zabawne. Zawsze mnie zastanawiało, czemu nazywają ich trzema 
muszkieterami, skoro tak 
naprawdę było ich czterech.
I. Wino andegaweńskie
„Winniśmy uprzedzić czytelnika,
że będzie świadkiem scen przerażających”.
(E. Sue, Tajemnice Paryża)
Nazywam się Boris Balkan. Przełożyłem kiedyś Pustelnię parmeńską. Poza tym moje 
artykuły krytyczne i recenzje ukazują się w przeglądach i dodatkach literackich 
w połowie 
Europy. Jestem organizatorem wykładów o literaturze współczesnej na różnych 
uniwersytetach 
letnich, opublikowałem też kilka książek na temat dziewiętnastowiecznej powieści 
popularnej. 
Obawiam się, że to nic specjalnego. Zwłaszcza w dzisiejszych czasach, gdy 
popełnia się 
samobójstwa upozorowane na zabójstwo, powieści pisze lekarz nazwiskiem Roger 
Ackroyd, a 
stanowczo zbyt wielu ludzi wydaje dwustustronicowe opisy własnych wstrząsających 
przeżyć 
doznanych podczas przeglądania się w lustrze.
Wróćmy jednak do naszej historii.
Lucasa Corsa poznałem, gdy odwiedził mnie z Winem andegaweńskim pod pachą. Corso 
był najemnikiem bibliofilstwa, łowcą książek na cudzy koszt. Łączy się to z 
brudnymi 
paluchami, gładką mową, dobrym refleksem, cierpliwością i sporym szczęściem. A 
także z 
nieprawdopodobną pamięcią, pozwalającą przypomnieć sobie, w jakim to zakurzonym 
zakamarku jednego z tysięcy antykwariatów drzemie właśnie ten egzemplarz, za 
który inni 
gotowi są zapłacić fortunę. Jego klientela nie była liczna, za to doborowa: 
dwudziestu paru 
księgarzy z Mediolanu, Paryża, Londynu, Barcelony czy Lozanny - takich, co 
sprzedają tylko 
pozycje odnotowane w katalogach, inwestują w rzeczy sprawdzone i pewne i nigdy 
nie obracają 
naraz większą liczbą tytułów niż jakieś pół setki. Prawdziwi arystokraci 
starodruków, dla których 
pergamin w miejsce welinu lub szerszy o trzy centymetry margines może oznaczać 
tysiące 
dolarów. Szakale z galaktyki Gutenberga, piranie buszujące na targach 
antykwarycznych, pijawki 
aukcyjne, gotowe sprzedać własną matkę za pierwsze wydanie. Sami jednak sadzają 
swych 
klientów na skórzanej sofie w salonie z widokiem na katedrę Il Duomo lub Jezioro 
Bodeńskie - a 
ręce i sumienia mają zawsze czyste. Dlatego istnieją tacy jak Corso.
Zdjął z ramienia brezentową torbę, położył ją na podłodze u stóp obutych w 
niezbyt 
czyste oxfordy, po czym zawiesił wzrok na oprawionym portrecie Rafaela 
Sabatiniego, stojącym 
na biurku w moim gabinecie obok wiecznego pióra, którym zazwyczaj poprawiam 
artykuły i 
wstępne wydruki. Zrobiło mi się przyjemnie, goście bowiem rzadko poświęcają mu 
choćby 
odrobinę uwagi, biorąc go za mojego przodka. Obserwowałem dyskretnie reakcję 
przybysza i 
dostrzegłem, że siadając lekko się uśmiechnął: po chłopięcemu, niczym królik 
przyłapany na 
środku ulicy. Uśmiechem, który z miejsca zaskarbia bezwarunkową przychylność 
widowni 
każdego filmu animowanego. Z czasem miałem się zorientować, że jest też w stanie 
uśmiechać 
się jak bezlitosny, wychudły wilk i że potrafi dostosowywać własne gesty do 
okoliczności. Ale to 
dużo później. Na razie robił tak korzystne wrażenie, że postanowiłem rzucić 
hasło i czekać na 
odzew:
„- Już od urodzenia posiadał dar humoru - zacytowałem wskazując na portret - i 
świadomość, że świat jest szalony”. [R. Sabatini, Scaramouche, przekład Ewy 
Przyłuskiej.]
Patrzyłem, jak odwraca głowę, powoli i z wyrazem aprobaty, i poczułem do niego 
kumoterską sympatię, którą zresztą zachowałem do dziś, pomimo wszystkiego, co 
się potem 
zdarzyło. Z jakiejś dobrze zakamuflowanej paczki wyciągnął papierosa bez filtra, 
równie 
zmiętoszonego jak jego wysłużony płaszcz i sztruksowe spodnie. Obracał go w 
palcach i 
obserwował mnie przez przekrzywione na nosie okularki w stalowej oprawce. Lekko 
siwiejące 
już włosy mierzwiły mu się na czole. Drugą dłoń - można byłoby mniemać, że 
ściska w niej 
rewolwer - trzymał w czymś, co nie było kieszenią, ale raczej przepastnym dołem 
rozepchanym 
od ciągłego taszczenia książek, katalogów, dokumentów i - też dowiedziałem się o 
tym znacznie 
później - piersiówki wypełnionej dżinem Bolsa.
- „Było to całe jego dziedzictwo” *[* Jak poprzednio] - bez trudu dokończył 
cytat, po 
czym rozparł się w fotelu, ponownie z uśmiechem na ustach. - Aczkolwiek, 
szczerze mówiąc, 
wolę Kapitana Blooda.
Wycelowałem weń wieczne pióro gestem surowego upomnienia:
- A niesłusznie. Scaramouche jest tym dla Sabatiniego, czym Trzej muszkieterowie 
dla 
Dumasa - tu skłoniłem się lekko w stronę portretu. - Już od urodzenia posiadał 
dar humoru... 
Żadna inna odcinkowa powieść przygodowa nie ma lepszego początku.
- Może i racja - przyznał po chwili i położył na stole teczkę z rękopisem, 
którego każda 
kartka spoczywała w oddzielnej kopercie z przezroczystej folii. - Zdumiewający 
zbieg 
okoliczności, że wspomniał pan właśnie Dumasa.
Przesunął teczkę w moim kierunku, tak bym mógł czytać bez kłopotu. Wszystkie 
kartki 
zapisane były po jednej stronie, po francusku. Papier był dwojakiego rodzaju: 
biały, nieco 
pożółkły już ze starości, i bladoniebieski w cieniutką kratkę, po którym też 
widać było upływ 
czasu. Każdemu gatunkowi papieru odpowiadało inne pismo, z tym że pismo z kartek 
niebieskich, kreślone czarnym atramentem, widniało też na kartkach białych pod 
postacią 
dopisków i notatek do tekstu oryginalnego, pisanego charakterem drobniejszym i 
bardziej 
spiczastym. W sumie kartek było piętnaście, z czego jedenaście niebieskich.
- Ciekawe - podniosłem oczy na Corsa. Jego spokojny wzrok padał to na mnie, to 
na 
teczkę. - Skąd pan to ma?
Potarł palcem brew, niewątpliwie zastanawiając się, czy informacja, o którą 
przyszedł 
prosić, upoważnia go - a jeśli tak, to w jakim stopniu - do ujawniania takich 
szczegółów. 
Wreszcie na ustach pojawił się trzeci uśmiech, uśmiech królika-niewiniątka. 
Corso był 
zawodowcem.
- Skądś tam. Klient klienta, wie pan.
- Jasne.
Zamilkł rozważnie na moment. W tej rozwadze czuło się nie tylko ostrożność i 
rezerwę, 
ale i przebiegłość. Było to oczywiste dla nas obu. W końcu odezwał się:
- Naturalnie podam panu nazwiska, jeśli sobie pan tego życzy.
Odparłem, że to niepotrzebne, co chyba go uspokoiło. Poprawił sobie palcem 
okulary na 
nosie i spytał, czy mógłbym sformułować jakąś opinię na temat tego, co trzymam w 
dłoniach. 
Nie odpowiadając kartkowałem rękopis, aż dotarłem do pierwszej strony. U góry 
widniał tytuł, 
zapisany grubszymi dużymi literami: LE VIN D’ANJOU.
Przeczytałem na głos pierwsze zdanie:
„Aprčs de nouvelles presque désespérées du roi, le bruit de sa convalescence 
commençait ŕ se répandre dans le camp...” [„Po rozpaczliwych niemal 
nowinach o stanie króla w obozie zaczęły się szerzyć wieści o jego 
powrocie do zdrowia” (przekład Joanny Guze).]
Nie potrafiłem powstrzymać uśmiechu. Na twarzy Corsa pojawił się wyraz 
przyzwolenia, 
jakby chciał mnie zachęcić do ogłoszenia werdyktu.
- Bez najmniejszej wątpliwości - rzekłem - jest to Alexandre Dumas, ojciec. Wino 
andegaweńskie, o ile pamiętam, czterdziesty któryś rozdział Trzech muszkieterów.
- Czterdziesty drugi - potwierdził Corso. - Rozdział czterdziesty drugi.
- Czy to oryginał? Autentyczny rękopis Dumasa?
- Właśnie z tym przychodzę. Pan mi to powie.
Wzruszyłem ramionami, chcąc zrzucić z siebie ciężar nadmiernej 
odpowiedzialności:
- A niby dlaczego ja?
Było to pytanie z gatunku idiotycznych. Służą one z reguły tylko temu, by zyskać 
na 
czasie. Corso natomiast uznał je chyba za wyraz fałszywej skromności, bo 
popatrzył na mnie ze 
źle skrywanym zniecierpliwieniem:
- Jest pan specjalistą - odparł nieco oschle. - Najznakomitszym krytykiem 
literackim w 
tym kraju, który w dodatku wie wszystko o powieści popularnej dziewiętnastego 
wieku.
- Zapomina pan o Stendhalu.
- Nie zapominam. Czytałem pański przekład Pustelni parmeńskiej.
- No, no. Pochlebia mi pan.
- Nie sądzę. Wolę tłumaczenie Consuelo Berges.
Tym razem uśmiechnęliśmy się obaj. Podobał mi się coraz bardziej. Zaczynałem 
rozpoznawać cechy jego stylu bycia.
- Zna pan moje książki? - zaryzykowałem.
- Niektóre. Na przykład Lupin, Raffles, Rocambole, Holmes. Studia na temat 
Valle-
Inclana, Barojy i Galdosa. Także Dumas. Na tropie giganta. I esej na temat 
Hrabiego Monte-
Christo.
- Przeczytał pan to wszystko?
- Nie. To, że pracuję z książkami, nie oznacza, że muszę je czytać.
Kłamał. A w każdym razie przesadnie akcentował przyziemny charakter swojego 
zajęcia. 
Należał do ludzi sumiennych - przed spotkaniem ze mną przejrzał dostatecznie 
dużo materiałów 
na mój temat. Był zagorzałym czytelnikiem, od czasów słodkiego dzieciństwa 
pochłaniającym 
drukowane słowo. O ile oczywiście (co wysoce wątpliwe) Corso kiedykolwiek był 
słodkim 
dziecięciem.
- Jasne - odezwałem się, chcąc przerwać ciszę.
Zmarszczył na moment brwi, usiłując się zorientować, czy o czymś nie zapomniał. 
Następnie zdjął okulary, chuchnął na szkła i zabrał się za ich przecieranie. 
Dokonywał tego za 
pomocą potwornie zmiętoszonej chustki, wyciągniętej właśnie z przepastnej 
kieszeni płaszcza. 
Patrząc na tego osobnika tonącego w zbyt obszernym okryciu, na jego wiewiórcze 
siekacze i 
spokojną twarz, można było odnieść fałszywe wrażenie, że jest wcieleniem 
bezradności. W 
rzeczywistości Corso był twardy jak zahartowana cegła. Ostre i kanciaste rysy 
pasowały do 
bystrych oczu, w których zawsze gotowa była zagościć prostoduszność, szalenie 
niebezpieczna 
dla każdego, kto dałby się jej zwieść. Czasami - szczególnie w chwilach spokoju 
- stwarzał 
pozory człowieka znacznie bardziej niezdarnego i ospałego, niż był w istocie. 
Jest taki typ ludzi 
bezbronnych, których mężczyźni częstują papierosem, kelnerzy traktują jedną 
kolejką na 
rachunek firmy, a kobiety pragną natychmiast przygarnąć. A gdy wreszcie zdasz 
sobie sprawę, co 
się naprawdę dzieje, jest za późno, by podjąć rzucone wyzwanie. On już znika 
daleko na 
horyzoncie, znacząc na rękojeści noża kolejne nacięcie.
- Wróćmy do Dumasa - zaproponował, wskazując okularami rękopis. - Ktoś, kto 
napisał o 
nim pięćset stron, powinien poczuć się swojsko, mając przed oczami oryginał. Nie 
sądzi pan?
Położyłem dłoń na obłożonych w folię kartkach gestem pełnym namaszczenia, z 
jakim 
kapłan dotyka szat liturgicznych.
- Nie chciałbym pana rozczarować, ale nie odczuwam niczego.
Roześmialiśmy się. Corso chichotał w jakiś szczególny sposób, nieco przez zęby, 
jak 
gdyby nie do końca pewien, czy jego i jego rozmówcę bawi to samo. Był to śmiech 
dyskretny i 
zdystansowany, ze szczyptą bezczelności, który długo dzwoni w powietrzu, zanim 
się rozwieje. 
Nawet jeszcze po odejściu tego, kto chichotał.
- Może po kolei... - powiedziałem. - Czy to pańska własność?
- Już mówiłem, że nie. Klient dopiero co go nabył i był zdumiony, że dotąd nie 
słyszano o 
tym autentycznym, pełnym rękopisie rozdziału Trzech muszkieterów... Życzy sobie 
rzetelnej 
weryfikacji i to właśnie jest moje zadanie.
- Dziwi mnie, że zajmuje się pan sprawami błahymi - wiedziałem, co mówię; o 
Corsie 
słyszałem już wcześniej. - Ostatecznie Dumas dzisiaj...
Zawiesiłem głos i przywołałem na twarz porozumiewawczy gorzki uśmiech. Corso nie 
podjął jednak tematu, zachowując postawę wyczekującą:
- Klient to mój przyjaciel - rzucił obojętnie. - Można to nazwać przysługą 
towarzyską.
- Rozumiem, nie wiem wszelako, czy będę się mógł panu na coś przydać. Widywałem 
w 
życiu oryginalne rękopisy i wnoszę, że ten mógłby być autentyczny. Ale 
zweryfikować go to 
zupełnie inna sprawa. W tym celu radzę zwrócić się do dobrego grafologa. Znam 
jednego w 
Paryżu, nazywa się Achille Replinger. Ma księgarnię wyspecjalizowaną w 
autografach i 
dokumentach historycznych, niedaleko Saint-Germain-des-Pres... Ekspert, jeśli 
chodzi o 
francuskie autografy z dziewiętnastego wieku, uroczy człowiek i mój przyjaciel - 
wskazałem na 
jedną z ramek wiszących na ścianie. - O, parę lat temu kupiłem od niego ten list 
Balzaca. 
Oczywiście za bajońską sumę.
Wyjąłem terminarz, żeby przepisać adres, i wręczyłem Corsowi karteczkę. Wsunął 
ją do 
zniszczonego wizytownika wypchanego notatkami i papierkami. Następnie wyciągnął 
z płaszcza 
notatnik i ołówek z gumką do wycierania na końcu, obgryzioną, jakby należała 
raczej do ucznia.
- Mogę zadać parę pytań?
- Proszę bardzo.
- Wiedział pan o istnieniu kompletnego autografu któregoś z rozdziałów Trzech 
muszkieterów?
Potrząsnąłem przecząco głową, w milczeniu nakładając skuwkę na mój Montblanc. Po 
chwili odezwałem się:
- Nie. Dzieło to ukazywało się partiami w „Le Sičcle”, od marca do lipca 1844 
roku... Po 
złożeniu tekstu przez zecera rękopis szedł do kosza. Mimo to kilka fragmentów 
ocalało, 
szczegóły może pan sprawdzić w wydaniu Garniera z 1968 roku.
- Cztery miesiące to niedużo - Corso obgryzał w zamyśleniu koniec ołówka. - 
Szybko 
pisał ten Dumas.
- Wtedy wszyscy tak pracowali. Stendhal napisał Pustelnię w siedem tygodni. Z 
tym, że 
akurat Dumas korzystał z pomocy współpracowników, czyli jak to się mówi w 
żargonie, 
murzynów. Przy Muszkieterach pomagał mu niejaki Auguste Maquet... Pracowali 
wspólnie także 
nad dalszym ciągiem, W dwadzieścia lat później, oraz nad zamykającym cały cykl 
Wicehrabią de 
Bragelonne. Do tego jeszcze nad Hrabią Monte-Christo i nad paroma innymi 
powieściami... Jak 
mniemam, czytał pan te książki.
- Oczywiście. Jak wszyscy.
- Chciał pan powiedzieć: jak niegdyś wszyscy - przerzuciłem z szacunkiem kilka 
kartek 
rękopisu. - Dawno minął czas, gdy nazwisko Dumas potrafiło pomnożyć nakłady oraz 
dochody 
wydawców. Niemal wszystkie jego powieści opublikowano w ten sam sposób, w 
odcinkach, 
gdzie na dole strony widniało: „Ciąg dalszy w następnym numerze” - i ludzie z 
zapartym tchem 
wyglądali kolejnego rozdziału... Zresztą pan to wszystko wie.
- Nie szkodzi, niech pan mówi dalej.
- A co jeszcze chce pan usłyszeć? W klasycznej powieści w odcinkach klucz do 
sukcesu 
jest prosty: bohater czy bohaterka obdarzeni są zaletami bądź cechami, które 
zmuszają czytelnika 
do utożsamienia się z nim lub z nią... Mamy do czynienia z tym zjawiskiem i 
dziś, w przypadku 
oper mydlanych, więc niech pan sobie wyobrazi, jak wtedy, w epoce bez radia i 
telewizji, 
oddziaływało to na burżuazję, która łaknęła niespodzianek i rozrywki, a nie była 
zbyt 
wymagająca, jeśli chodzi o walory formalne czy dobry smak... Tak samo rozumował 
genialny 
Dumas. Dzięki inteligentnej alchemii sporządził więc produkt laboratoryjny: parę 
kropli tego, 
szczypta tamtego - plus talent. W efekcie powstał narkotyk, który uzależniał - 
nie bez dumy 
wskazałem na siebie. - I uzależnia nadal.
Corso notował. Drażliwy, bezceremonialny i śmiercionośny niczym jad mamby 
czarnej - 
tak scharakteryzował go później jeden jego znajomy, gdy to nazwisko padło w 
rozmowie. Corso 
w specyficzny sposób sytuował się zawsze naprzeciw innych - dzięki czemu mógł 
obserwować 
otoczenie przez przekrzywione okularki i potakiwać powoli, z wyrazem jakiegoś 
racjonalnego i 
życzliwego powątpiewania. Przypominało to reakcję tolerancyjnej dziwki na sonet 
o Kupidynie. 
Może dawał rozmówcy możliwość korekty stanowiska, nim będzie za późno.
Po chwili przerwał i uniósł głowę:
- Pan przecież nie ogranicza się w pracy tylko do powieści popularnej. Jest pan 
krytykiem 
znanym z wielu zainteresowań... - zawahał się, jakby szukał właściwego słowa - 
poważniejszych. 
A sam Dumas określał swoją twórczość jako literaturę łatwą... Czy nie pobrzmiewa 
w tym 
pogarda wobec czytelnika?
Dzięki tej zmyłce mój rozmówca zajmował coraz lepszą pozycję. Było w tym coś z 
przebiegłych zagrywek Rocambole’a. Przedstawiał sprawy trochę z dystansu, 
pozornie bez 
większego zaangażowania, a jednak co chwila wbijał szpile jak doświadczony 
partyzant. 
Tymczasem ktoś, kto traci nerwy, zazwyczaj mówi, szermuje argumentami i 
wyjaśnieniami, co 
przeciwnikom dostarcza jeszcze więcej informacji. Mimo to - a może właśnie 
dlatego, skoro nie 
narodziłem się wczoraj i pojmowałem taktykę Corsa - poczułem niejaką irytację i 
zniecierpliwienie:
- Niech pan nie popada w stereotypy. Wśród powieści odcinkowych wiele jest 
takich, o 
których nie warto pamiętać, ale Dumas wyrasta ponad przeciętność... Dla 
literatury czas jest jak 
powódź, podczas której Bóg wypatruje swoich. Ciekaw jestem, czy znajdzie pan 
bohatera 
literackiego, który przetrwałby nawałnice dziejowe tak świetnie jak 
d’Artagnan... i może jeszcze 
Sherlock Holmes Conan Doyle’a... Cykl Muszkieterów to, rzecz jasna, odcinkowa 
powieść 
płaszcza i szpady, gdzie odnaleźć możemy wszystkie grzechy gatunku. Ale jest to 
też powieść 
nieprzeciętna, znacznie powyżej poziomu tego, co się publikowało. Pełne przygód 
dzieje 
przyjaźni, do dziś tak świeże mimo zmiany gustów i idiotycznej pogardy, z jaką 
obecnie traktuje 
się akcję. Po Joysie powinniśmy zapewne zostać przy Molly Bloom, a Nauzykaę 
zostawić po 
katastrofie morskiej na jakiejś plaży... Nie czytał pan mojego dziełka 
Piętaszek, czyli busola? 
Gdy mowa o Ulissesie, wybieram Homera.
Tu uniosłem nieco głos, śledząc reakcję Corsa. Uśmiechał się powściągliwie - 
pamiętałem 
jednak, jak zabłysły mu oczy na dźwięk cytatu ze Scaramouche’a, i czułem, że 
jestem na dobrej 
drodze.
- Wiem, o co panu chodzi - odparł wreszcie. - Pańskie poglądy są powszechnie 
znane... i 
kontrowersyjne, panie Balkan.
- Moje poglądy są znane, bo postarałem się, żeby takie były. A ponieważ przed 
chwilą 
wspomniał pan o pogardzie wobec ludzi, chciałem panu uświadomić, że autor Trzech 
muszkieterów walczył na ulicach podczas rewolucji 1830 i 1848 roku, a także, że 
dostarczał broni 
Garibaldiemu, płacąc z własnej kieszeni... Niech pan nie zapomina, że ojciec 
Dumasa był 
sławnym generałem stojącym po stronie republiki. Ten człowiek był przepełniony 
umiłowaniem 
ludu i wolności.
- Aczkolwiek jego szacunek dla faktów był relatywny.
- To nie ma znaczenia. Wie pan, jaką odpowiedź dawał tym, którzy oskarżali go o 
gwałcenie Historii? „Z pewnością zadaję jej gwałt. Ale przychodzą z tego na 
świat piękne 
dzieci”.
Odłożyłem pióro na biurko i wstałem, kierując się ku jednej z wielu stojących w 
gabinecie oszklonych szaf wypełnionych książkami. Otworzyłem ją i wyciągnąłem 
tom oprawny 
w ciemną skórę.
- Jak wszyscy wielcy gawędziarze, Dumas był blagierem. Hrabina Dash, która znała 
go 
dobrze, wspomina w pamiętnikach, że opowiedzianą przezeń zmyśloną anegdotę brano 
za 
prawdę historyczną. Weźmy na przykład kardynała Richelieu: oto najwybitniejsza 
postać swej 
epoki po obrobieniu przez manipulanckie ręce Dumasa trafia do nas zdeformowana 
nie do 
poznania, jako nikczemny łajdak... - podszedłem do Corsa z księgą w ręku. - Zna 
pan to? 
Autorem jest Gatien de Courtilz de Sandras, muszkieter żyjący pod koniec 
siedemnastego wieku. 
Pamiętniki d’Artagnana. Prawdziwego d’Artagnana: Charles’a de Batz-Castelmore, 
hrabiego 
d’Artagnan. Gaskończyk, urodzony w 1615 roku, istotnie był muszkieterem, chociaż 
żył nie w 
epoce Richelieu, lecz w czasach Mazzariniego. Zmarł w roku 1673 podczas 
oblężenia Maastricht, 
właśnie gdy - podobnie jak jego literacki odpowiednik - miał otrzymać buławę 
marszałkowską... 
Sam pan widzi, z gwałtów zadanych przez Aleksandra Dumas poczęły się piękne 
dzieci. Zamiast 
mrocznego Gaskończyka z krwi i kości, którego imię utonęło w odmętach Historii, 
geniusz 
powieściopisarza dał światu legendarnego mocarza.
Corso słuchał nieporuszony. Włożyłem mu do rąk książkę, którą zaczął przeglądać 
ostrożnie, ale z zainteresowaniem. Powoli przewracał kartki, ledwie muskając ich 
krawędzie 
opuszkami palców. Chwilami zatrzymywał się na jakimś imieniu czy tytule 
rozdziału. Przez 
parawan szkieł jego oczy rzucały pewne, szybkie spojrzenia.
W którymś momencie przerwał, by zanotować dane: Mémoires de M. d’Artagnan, G. de 
Courtilz, 1704, P. Rouge, 4 tomy in 12°, wydanie czwarte”. Następnie zamknął 
książkę i 
przyjrzał mi się uważnie.
- Sam pan powiedział: był manipulatorem.
- Owszem - przytaknąłem, sadowiąc się na nowo. - Ale genialnym. Tam, gdzie inni 
poprzestali na plagiacie, on zbudował nowy świat powieściowy, żywy do dziś. 
„Człowiek nie 
kradnie, ale zdobywa - zwykł powtarzać - z każdej podbitej prowincji czyni 
kolejną dzielnicę 
swego imperium: narzuca jej swoje prawa, zaludnia ją tematami i postaciami, 
przepaja ją 
własnym duchem...” A czymże innym jest twórczość literacka? W jego przypadku 
złotą żyłą 
okazały się dzieje Francji. Pomysł był znakomity: zachować ramy historyczne i 
wypełnić je 
własną treścią, czerpiąc bez skrupułów z otwartej skarbnicy... Z postaci 
pierwszoplanowych 
Dumas czyni drugorzędne, na prawdziwych bohaterów kreując skromnych statystów, i 
wypełnia 
całe strony wydarzeniami, którym w kronikach poświęcono zaledwie dwie linijki... 
Na przykład 
pakt przyjacielski między d’Artagnanem i jego towarzyszami nigdy w 
rzeczywistości nie istniał, 
ponieważ ci ludzie w ogóle się nawzajem nie znali. Również nie było hrabiego de 
la Fčre, a ściśle 
mówiąc było ich wielu, lecz żaden nie nazywał się Atos. Jednak powieściowy Atos 
istniał 
naprawdę: zwał się Armand de Sillčgue, pan na Atos, zmarł od pchnięcia szpadą w 
pojedynku, 
zanim d’Artagnan zaciągnął się w szeregi królewskich muszkieterów... Aramis z 
kolei to Henri 
d’Aramitz, żołnierz, opat bez święceń urzędujący w seneszalii Oloron, od 1640 
roku muszkieter 
pod dowództwem swego wuja. Dokonał żywota w ziemi ojczystej, z żoną i czworgiem 
dzieci. Co 
się zaś tyczy Portosa...
- Nie uwierzę, że był i Portos.
- Owszem. Nazywał się Isaac de Portau i musiał znać Aramisa czy też Aramitza, 
ponieważ wstąpił do muszkieterów trzy lata po nim, w 1643 roku. W annałach 
czytamy, że zmarł 
przedwcześnie: w wyniku choroby, wojny albo może pojedynku, jak Atos.
Corso przekrzywił głowę i zaczął bębnić palcami w Pamiętniki d’Artagnana. 
Uśmiechał 
się.
- Za chwilę dowiem się pewnie, że istniała też Milady...
- Ma się rozumieć. Tyle że nie nazywała się Anna de Breuil i nie była księżną 
Winter. Nie 
miała też lilijki wytatuowanej na ramieniu, aczkolwiek naprawdę była agentką 
Richelieu. Jej 
prawdziwe nazwisko brzmiało hrabina de Carlille. Natomiast rzeczywiście skradła 
na balu dwie 
brylantowe spinki księciu Buckingham... Niech pan tak na mnie nie patrzy, o tym 
wszystkim 
można przeczytać w pamiętnikach La Rochefoucauld. A był to człowiek poważny.
Corso patrzył na mnie z uwagą. Z pewnością nie należał do tych, którzy z byle 
powodu 
wpadają w zachwyt, zwłaszcza gdy w grę wchodzą książki; ale widać było, że jest 
zafascynowany. Później, gdy poznałem go lepiej, zacząłem się zastanawiać, czy 
był to szczery 
podziw, czy może któraś z jego sztuczek zawodowych. Dziś, gdy już jest po 
wszystkim, jestem 
przekonany, że posłużyłem jako kolejne źródło informacji, a Corso tylko 
popuszczał sznurek 
latawca.
- Bardzo interesujące to wszystko - rzekł.
- Jak pojedzie pan do Paryża, od Replingera dowie się pan znacznie więcej - 
rzuciłem 
okiem na rękopis leżący na biurku. - Chociaż nie wiem, czy te kartki 
zrekompensują panu koszta 
podróży... Ile można wziąć za ten rozdział?
Znów ugryzł koniec ołówka ze sceptyczną miną:
- Nie za wiele. Tak naprawdę jadę w innej sprawie.
Uśmiechnąłem się smutno i ze zrozumieniem. Na mój skromny majątek składały się 
między innymi Don Kichot, wydany przez Ibarrę, i volkswagen. Naturalnie samochód 
kosztował 
mnie dużo więcej niż książka.
- Rozumiem pana - rzuciłem solidarnie.
Mina Corsa wyrażała chyba coś w rodzaju rezygnacji. Kwaśny uśmiech odsłonił 
wiewiórcze siekacze:
- Chyba że Japończyków znudzi wreszcie van Gogh i Picasso i zaczną wydawać 
pieniądze na białe kruki.
Aż mnie odrzuciło w tył ze wzburzenia.
- Wtedy niech Bóg ma nas w swojej opiece.
- Niech pan mówi za siebie - patrzył na mnie przez przekrzywione okularki z 
lekką kpiną 
w oczach. - Ja na przykład, panie Balkan, zamierzam wówczas nabić kabzę.
Podnosząc się wsunął notatnik do kieszeni płaszcza, a przez ramię przewiesił 
brezentową 
torbę. Ja wciąż byłem pod wrażeniem jego - pozornej przecież - łagodności, 
potęgowanej przez te 
niesforne okularki w metalowej oprawce. Znacznie później dowiedziałem się, że 
mieszkał sam, 
pośród stosów książek własnych i cudzych, i że był nie tylko płatnym łowcą 
bibliofilskich 
skarbów, ale także ekspertem w symulacyjnych grach napoleońskich, zdolnym z 
pamięci 
odtworzyć na planszy dokładny układ sił przed bitwą pod Waterloo. Tu rolę 
odgrywała pewna 
historia rodzinna, którą w pełni pojąłem znacznie, znacznie później. Szczerze 
mówiąc, tak 
przedstawiony Corso musi wydawać się mężczyzną pozbawionym jakiegokolwiek czaru. 
Sprawiał wrażenie ociężałego i niezdarnego, choć nie wiedzieć jakim cudem 
potrafił być i 
zjadliwy, i bezbronny zarazem, i naiwny, i agresywny. A jednak - uprzedzam tu 
fakty, zgodnie z 
przyjętą przeze mnie formą narracji - przy tym wszystkim kobiety dostrzegały w 
nim człowieka 
uroczego, a mężczyźni sympatycznego. Były to więc uczucia z gatunku pozytywnych, 
które 
rozwiewają się dopiero w chwili, gdy chwytamy się za kieszeń, by skonstatować, 
że pozbawiono 
nas portfela.
Corso wziął rękopis i ruszył ku drzwiom. Towarzyszyłem mu aż do holu, gdzie 
zatrzymał 
się, by podać mi dłoń. Portrety Stendhala, Conrada i Valle-Inclana spoglądały tu 
oschle ze ścian 
na koszmarną litografię, jaką wspólnota mieszkańców postanowiła - mimo mojego 
sprzeciwu - 
przyozdobić podest schodów.
Wtedy dopiero odważyłem się zadać pytanie:
- Wyznam panu, że bardzo mnie ciekawi, gdzie panowie to znaleźli.
Zawahał się, zanim odpowiedział. Niewątpliwie rozważał wszystkie za i przeciw. 
Ostatecznie jednak przyjąłem go uprzejmie, był więc wobec mnie zobowiązany. 
Zresztą mogłem 
mu się jeszcze przydać, nie miał zatem wyboru.
- Może pan go zna - odrzekł wreszcie. - Mój klient kupił ten rękopis od 
niejakiego 
Taillefera.
Przywołałem na twarz uśmiech zaskoczenia, choć starałem się go nie przerysować.
- Enriquego Taillefera? Tego wydawcy?
Błądził wzrokiem po holu. W końcu kiwnął głową, tylko raz, z góry na dół.
- Właśnie.
Zamilkliśmy obaj. Corso wzruszył ramionami, a ja wiedziałem dlaczego. Powód 
można 
było znaleźć w każdej gazecie w rubryce „Wypadki”. Enrique Taillefer nie żył od 
tygodnia. 
Powiesił się we własnym salonie. Znaleziono go wiszącego na jedwabnym pasku od 
szlafroka, a 
jego stopy dyndały nad otwartą książką i okruchami porcelanowego wazonu.
W jakiś czas potem, gdy już było po wszystkim, Corso zgodził się opowiedzieć mi 
resztę 
całej historii. Dzięki temu mogę teraz w miarę wiernie zrekonstruować pewne 
wydarzenia, w 
których nie uczestniczyłem, cały łańcuch wypadków, który doprowadził do 
fatalnego finału i do 
rozwiązania zagadki Klubu Dumas. Dzięki zaufaniu, jakim obdarzył mnie łowca 
książek, mogę 
wystąpić jako doktor Watson tej opowieści i poinformować czytelników, że kolejny 
jej akt 
rozegrał się w godzinę po naszym spotkaniu, w barze Makarowej. Flavio La Ponte 
usadowił się 
koło Corsa przy barku, strzepując z siebie krople wody, i zamówił piwo, usiłując 
przy tym złapać 
oddech. Potem zerknął do tyłu na ulicę z wyrazem mściwego zadowolenia, jakby 
właśnie umknął 
przed ogniem oddziału partyzantów. Na zewnątrz waliły o bruk wściekłe strugi 
deszczu.
- Firma handlowa Armengol i Synowie, Stare Książki i Rarytasy Bibliograficzne, 
zamierza cię podać do sądu - powiedział oblizując pianę z rudej, kędzierzawej 
brody. - Ich 
adwokat właśnie dzwonił.
- A o co mnie oskarżają? - spytał Corso.
- O nabranie jakiejś starowinki i złupienie jej biblioteki. Zarzekają się, że to 
oni byli 
umówieni na tę operację.
- Trzeba było się wcześniej obudzić, tak jak ja.
- To samo im mówię, ale ich krew zalewa. Jak poszli po swoje, już znikły 
Persiles i 
Przywileje Królewskie Kastylii. Mało tego, na dodatek wyceniłeś resztę dużo 
powyżej wartości. 
Właścicielka teraz nie chce sprzedać. Żąda dwukrotnie wyższej ceny... - 
pociągnął łyk, mrużąc 
przy tym oko z porozumiewawczym uśmieszkiem. - Ten majstersztyk nazywany bywa 
wyhaczeniem biblioteki.
- Wiem, jak to się nazywa - złowrogi uśmiech Corsa odsłonił jeden kieł. - 
Armengol i 
Synowie też wiedzą.
- Po prostu niepotrzebne okrucieństwo - dokończył La Ponte z obojętną miną. - 
Ich 
najbardziej dotknęły Przywileje Królewskie. Mówią, że to już był chwyt poniżej 
pasa.
- Jeszcze czego, miałem to zostawić? Komentarze łacińskie Díaza de Montalvo, bez 
danych typograficznych, ale drukowane w Sewilli, u Alonsa del Puerto, być może w 
1482 roku... 
- poprawił palcem okularki i spojrzał na przyjaciela. - I co ty na to?
- Perełka. Ale ich szlag trafia z nerwów.
- Herbatka lipowa dobrze im zrobi.
Była właśnie pora aperitifu. Przy barku zrobiło się ciasno. Siedzieli spowici 
dymem 
papierosowym i gwarem rozmów, stykając się ramionami i starając się nie umoczyć 
łokci w 
kałużach piany z piwa.
- Z tego, co wiem, Persiles to pierwsze wydanie - rzucił La Ponte. - Oprawione 
przez 
firmę Trautz-Bauzonnet.
Corso pokręcił przecząco głową:
- Przez Hardy’ego. Safian.
- Jeszcze lepiej. Wszystko jedno. W każdym razie ja ich zapewniłem, że nie mam z 
tym 
nic wspólnego. Wiesz, że rozprawy sądowe przyprawiają mnie o mdłości.
- Ale o twoich trzydziestu procentach myślisz bez wstrętu.
La Ponte uniósł dłoń:
- O, przepraszam, Corso. Co ma piernik do wiatraka? Piękna przyjaźń między nami 
to 
jedno. Chleb powszedni moich dzieci to drugie.
- Nie masz dzieci.
Zaśmiał się szelmowsko:
- Spokojnie. Jestem jeszcze młody.
Niewysoki i przystojny, zachowywał się z wytworną kokieterią. Delikatnie 
przygładził 
dłonią przerzedzone włosy na czubku głowy, badając efekt w lustrze po drugiej 
stronie kontuaru. 
Następnie rzucił ukradkiem fachowe spojrzenie wokół siebie, chcąc sprawdzić, czy 
na celowniku 
są jakieś kobiety. Przywiązywał do tych spraw nie mniejszą wagę niż do 
wypowiadania się 
krótkimi zdaniami. Jego ojciec, szalenie wykształcony księgarz, uczył go pisać 
dyktując mu 
prace Azorina. Teraz niewielu może pamiętało jeszcze o Azorinie, tymczasem La 
Ponte nadal 
mówił i pisał jak on. Kropka i dalej, kropka i dalej. Wyposażało go to w swoistą 
dialektyczną 
pewność siebie, tak potrzebną do uwodzenia klientek na zapleczu jego księgarni 
na ulicy Mayor, 
wypełnionym klasyką erotyczną.
- A poza tym - podjął na nowo - z Armengolem i Synami rozgrzebałem pewien 
interes. 
Delikatna sprawa. Szybkie pieniądze.
- Ze mną też - rzucił Corso znad swojego piwa. - Jesteś jedynym ubogim 
księgarzem, z 
jakim pracuję. I to ty sprzedasz te tomy.
- O rany, dobra - La Ponte wycofywał się pojednawczo. - Wiesz, że ze mnie 
człowiek 
praktyczny. Pragmatyczny. Nikczemny.
- Wiem.
- Jak w westernach. W imię przyjaźni zgodziłbym się co najwyżej na postrzał w 
ramię.
- Co najwyżej - przyznał Corso.
- Zresztą to i tak nieważne - La Ponte rozglądał się, wyraźnie zrelaksowany. - 
Mam już 
kupca na Persilesa.
- To stawiasz następne piwo. na poczet twojej prowizji.
Byli przyjaciółmi od lat. Lubili piwo z dużą pianą i gin Bolsa w buteleczkach z 
ciemnej 
glinki - ale przede wszystkim dawne książki i licytacje starodruków w 
dzielnicach starego, 
prawdziwego Madrytu. Poznali się wieki temu. Corso, na zlecenie pewnego klienta, 
węszył po 
księgarniach wyspecjalizowanych w literaturze hiszpańskiej, w poszukiwaniu 
wydania-widma 
Celestyny, ponoć starszego niż pierwsze znane z 1499 roku. La Ponte oczywiście 
też go nie miał 
ani nawet o nim nie słyszał. Natomiast, owszem, dysponował Słownikiem rarytasów 
i 
nieprawdopodobieństw bibliograficznych Julia Ollera, gdzie wspominano o sprawie. 
Pogawędka 
na temat książek ujawniła zbieżność zainteresowań, którą La Ponte postanowił 
przypieczętować 
zamykając sklep i udając się wraz z Corsem do baru Makarowej, gdzie opróżnili 
wszystko, co 
nadawało się do opróżnienia. Tam też zasypywali się nawzajem perełkami z 
Melville’a - La 
Ponte wychował się nie tylko na wywodach Azorina, ale i na pokładzie „Pequoda”. 
„Imię moje: 
Izmael” - bąknął przekraczając smugę cienia po wychyleniu trzeciego bolsa. Więc 
Izmaelem 
zwał go Corso, na dodatek cytując z pamięci na jego cześć fragment o wykuwaniu 
harpunu 
Ahaba:
„Trzy uczyniono nakłucia w pogańskim ciele i tak zahartowany został grot 
na białego wieloryba...” [Herman Melville, Moby Dick, przekład 
Bronisława Zielińskiego]
Sprawę całą oblali, jak się należy, doszło wręcz do tego, że La Ponte przestał 
obserwować 
przychodzące i opuszczające bar dziewczęta, by przysiąc Corsowi wieczną 
przyjaźń. W głębi 
duszy był typem dość naiwnym, mimo wojowniczego cynizmu i szemranej profesji 
antykwariusza - nie docierało doń zatem, że jego nowy przyjaciel w 
przekrzywionych okularkach 
wykonywał właśnie subtelny manewr okrążający. Zdążył wcześniej zlustrować jego 
regały i 
zlokalizował parę tytułów, w sprawie których postanowił ponegocjować. Co do 
jednego wszakże 
nie było wątpliwości: La Ponte, ze swoją kędzierzawą, rudą brodą, rozkosznymi 
oczami 
wachtowego Billego Budda i marzeniami o żmudnym polowaniu na wieloryby, zdołał 
wzbudzić 
sympatię Corsa. Potrafił nawet wymienić całą załogę „Pequoda” - Ahab, Stubb, 
Starbuck, Fiask, 
Perth, Parsi, Queequeg, Tasztego, Daggoo... - oraz wszystkie statki wymienione w 
Moby Dicku - 
„Goney”, „Town-Ho”, „Jeroboam”, „Dziewica”, „Pąk Róży”, „Kawaler”, „Rozkosz”, 
„Rachela”... - wreszcie, co najlepiej świadczy o jego wtajemniczeniu, wiedział 
doskonale, co to 
jest szary bursztyn. Rozmawiali o książkach i wielorybach. Tamtego wieczoru 
powstało Bractwo 
Harpunników z Nantucket, którego sekretarzem generalnym został Flavio La Ponte, 
a Lucas 
Corso skarbnikiem. Czułą opiekę nad oboma jedynymi członkami Bractwa sprawowała 
wówczas 
Makarowa, która wprawdzie odmówiła postawienia ostatniej kolejki, ale za to 
wspólnie z nimi 
wysuszyła jeszcze jedną butelkę bolsa.
- Jadę do Paryża - rzekł Corso, obserwując w lustrze otyłą kobietę, która co 
piętnaście 
sekund wrzucała monety w szparkę jednorękiego bandyty, zupełnie jakby muzyczka, 
kolorki, 
rysunki owoców i dzwoneczki ją tam zahipnotyzowały; tylko jej dłoń z uporczywym 
fatalizmem 
raz za razem wciskała guziki. - W sprawie twojego Wina andegaweńskiego.
Przyjaciel zmarszczył nos i zerknął na Corsa z ukosa. Paryż oznaczał wydatki 
ekstra i w 
ogóle komplikacje. La Ponte zaś był księgarzem skromnym i skąpym.
- Wiesz, że mnie na to nie stać.
Corso powoli opróżniał szklankę.
- Stać, stać - wyciągnął kilka monet, by zamówić kolejkę. - Jadę też w innej 
sprawie.
- W innej sprawie... - powtórzył La Ponte, patrząc nań z zaciekawieniem.
Makarowa postawiła na kontuarze dwa kolejne piwa. Była dużą krótkowłosą blondyną 
koło czterdziestki, z kolczykiem w uchu, pamiątką po czasach, gdy pływała na 
pokładzie 
rosyjskiego kutra. Miała na sobie obcisłe spodnie i koszulę, której rękawy 
podwinęła aż po 
pachy, ujawniając solidne bicepsy - nie jedyny zresztą element męski w tej 
postaci. Zawsze w 
kąciku ust trzymała zapalonego papierosa, pozwalając mu się swobodnie wypalić. 
Jej nordyckie 
rysy i sposób poruszania się przywoływały na myśl starszego montera w 
leningradzkiej fabryce 
łożysk tocznych.
- Przerobiłam tę książkę - zwróciła się do Corsa nie wymawiając r. Kiedy mówiła, 
popiół 
z papierosa opadał jej na wilgotną koszulę. - Ta facetka, Bovary, to smętna 
idiotka.
- Gratuluję zgłębienia istoty sprawy.
Makarowa przetarła ścierką barek. Z drugiego końca kontuaru obserwowała ją 
bacznie 
Zizi, akompaniując sobie dzwonkiem kasy. Była zupełnym przeciwieństwem 
Makarowej: 
znacznie młodsza, drobna i - bardzo zazdrosna. Bywało, tuż przed zamknięciem 
baru tłukły się 
po głowach, kompletnie pijane, na oczach ostatnich zaufanych parafian. Któregoś 
razu, po jednej 
z takich bójek, rozwścieczona Zizi z podbitym okiem postanowiła się zemścić i 
dała nogę. 
Podczas jej trzydniowej nieobecności łzy Makarowej - kap-kap - chrzciły kolejne 
szklanki piwa.
Tej nocy, gdy Zizi wróciła, zamknęły wcześniej i widziano je potem, jak szły 
objęte wpół 
i całowały się po bramach niczym zakochane podlotki.
- Jedzie do Paryża - La Ponte wskazał Corsa głową. - Będzie wyciągał asy z 
rękawa.
Makarowa obserwowała Corsa poprzez dym z papierosa, zbierając jednocześnie puste 
szklanki.
- Zawsze coś trzyma w ukryciu - rzekła gardłowym, beznamiętnym tonem. - W 
różnych 
miejscach.
Włożyła szklanki do zlewu i kołysząc barczystymi ramionami odeszła, aby zająć 
się 
innymi gośćmi. Corso był jedynym mężczyzną, który uniknął pogardy, jaką 
obdarzała całą resztę 
przedstawicieli płci przeciwnej. Chwaliła go wręcz, gdy nie chciał zapłacić za 
kolejkę. Nawet 
Zizi patrzyła nań bez emocji. Kiedyś, gdy Makatową aresztowano za rozbicie 
twarzy 
policjantowi podczas manifestacji gejów i lesbijek, Zizi całą noc spędziła na 
ławce w 
komisariacie. Corso towarzyszył jej wtedy, wspierając ją kanapkami i butelką 
ginu, 
uruchomiwszy wcześniej swoje kontakty policyjne dla załagodzenia sprawy. 
Wszystko to budziło 
w La Ponte absurdalną zazdrość.
- Dlaczego do Paryża? - zapytał, chociaż uwagę skupił na czymś zupełnie innym: 
jego 
lewy łokieć właśnie zanurzył się w coś cudownie miękkiego. Jakiż był jego 
zachwyt, gdy 
skonstatował, że sąsiadką przy barku jest młoda blondynka z imponującymi 
piersiami.
Corso pociągnął łyk piwa.
- Jadę też do Sintry w Portugalii - wzrok miał wciąż utkwiony w tej od automatu. 
Oskubana z drobnych podawała właśnie Zizi banknot, chcąc go rozmienić na bilon. 
- Zlecenie od 
Vara Borjy.
Usłyszał, jak jego przyjaciel gwizdnął przez zęby: Varo Borja, najznamienitszy 
księgarz 
w kraju. Jego katalog nie był szczególnie obszerny, za to dobrze 
wyselekcjonowany. Borja słynął 
także jako bibliofil, który nie zważa na wydatki. Podniecony La Ponte poprosił o 
więcej piwa i 
więcej informacji. Na jego twarzy malował się wyraz chłopięcego zachwytu, który 
zawsze 
ujawniał na dźwięk słowa „książka”. Będąc z pewnością skąpcem i tchórzem, nigdy 
nie 
odczuwał zawiści, chyba że chodziło o ładne kobiety do wzięcia. W sprawach 
zawodowych, 
kontentując się udanymi zdobyczami nabytymi przy niewielkim ryzyku, żywił 
autentyczny 
respekt wobec pracy i klienteli swojego przyjaciela.
- Słyszałeś o Dziewięciorgu Wrotach?
Księgarz niespiesznie szperał po kieszeniach, licząc, że Corso zapłaci także tym 
razem, i 
miał właśnie zwrócić baczniejszą uwagę na pulchną sąsiadkę - kiedy nagle 
znieruchomiał z 
otwartymi z wrażenia ustami.
- Nie mów, że Varo Borja poszukuje tej książki...
Corso rzucił na kontuar ostatnie monety. Makarowa zbliżała się z kolejnymi 
piwami.
- Ma ją od jakiegoś czasu. A zapłacił za nią fortunę.
- O, na pewno zapłacił. Na świecie są chyba trzy czy cztery egzemplarze.
- Trzy - uściślił Corso. Jeden znajdował się w Sintrze w księgozbiorze Fargasa, 
drugi w 
paryskiej Fundacji Ungern. Trzeci zaś nabył Varo Borja podczas wyprzedaży 
madryckiej 
biblioteki Terral-Coy. La Ponte umierał z ciekawości, gładząc się po 
kędzierzawych kosmykach 
na brodzie. Na temat Fargasa, bibliofila portugalskiego, coś oczywiście słyszał. 
Z kolei baronowa 
Ungern, szalona staruszka, dorobiła się milionów pisząc książki z dziedziny 
okultyzmu i 
demonologii. Jej najnowszy bestseller, Izis obnażona, bił wszelkie rekordy 
sprzedaży w 
największych hurtowniach.
- Nie rozumiem tylko - zaznaczył La Ponte - co ty masz z tym wszystkim 
wspólnego.
- Znasz dzieje tej książki?
- Bardzo pobieżnie - przyznał antykwariusz.
- Corso umoczył palec w pianie z piwa i jął rysować na blacie barku:
- Czas: połowa siedemnastego wieku. Miejsce: Wenecja. Bohaterem jest drukarz 
nazwiskiem Aristide Torchia, któremu zdarzyło się, że został wydawcą tak zwanej 
Księgi 
Dziewięciorga Wrót do Królestwa Cieni, czegoś na kształt podręcznika przyzywania 
diabła... Nie 
jest to czas na takie księgi, Święte Oficjum bez trudu sprowadza Torchię przed 
oblicze swego 
trybunału. Oskarżenie: sztuki diabelskie i zajęcia pokrewne. Okoliczność 
szczególnie 
obciążająca: Torchia zreprodukował dziewięć rycin ze słynnego dzieła 
Delomelanikon, 
klasycznej czarnej księgi, której autorstwo tradycja przypisuje samemu 
Lucyferowi...
Od drugiej strony kontuaru zbliżyła się do nich Makarowa, słuchając z rosnącym 
zaciekawieniem i wycierając dłonie w koszulę. La Ponte znieruchomiał ze szklanką 
w ręku i 
uśmiechnął się z zawodową pożądliwością:
- Co się stało z nakładem?
- Łatwo sobie możesz wyobrazić: zrobiono zeń niezłe ognisko - uśmiech Corsa z 
kolei 
wyrażał zawzięte okrucieństwo. Jak gdyby rzeczywiście żałował, że nie mógł być 
świadkiem 
wydarzenia. - Powiadano, że gdy płonął, rozległ się krzyk diabła.
Makarowa, oparta łokciami na zachlapanych i zabazgranych kartkach leżących koło 
dystrybutora piwa, wydała z siebie sceptyczny pomruk. Jej nordycka, męska powaga 
odporna 
była na śródziemnomorskie mrzonki gości.
Znacznie bardziej przejęty La Ponte zanurzył nos w pianie piwnej, palony nagłym 
pragnieniem:
- Naprawdę to musiał krzyczeć sam drukarz. Tak sądzę.
- Masz pojęcie?
La Ponte spróbował mieć pojęcie i aż się wzdrygnął.
- Torturowany - ciągnął Corso - co przecież Inkwizycja stawiała sobie za 
zawodowy 
punkt honoru w walce z rytuałem Zła, drukarz w końcu wyznał wśród jęków, że na 
wolności 
ostał się jeszcze jeden jedyny egzemplarz. W jakiejś kryjówce. Potem zamknął 
usta i nie 
otworzył ich aż do chwili, gdy płonął żywcem na stosie. A i wówczas tylko po to, 
by wyrzec 
„Aaa!”.
Pogardliwym uśmieszkiem Makarowa skwitowała opowieść o drukarzu Torchii - a może 
o katach niezdolnych wydrzeć mu ostatniego sekretu. La Ponte zmarszczył czoło:
- Mówisz: ocalała jedna książka - zastrzegł. - A przedtem wspominałeś o trzech 
istniejących egzemplarzach.
Corso zdjął okularki i oglądał je pod światło sprawdzając czystość szkieł.
- Otóż właśnie - odezwał się. - Wśród wojen, grabieży i pożarów te książki 
pojawiały się i 
znikały. Nie wiadomo, która z nich jest autentyczna.
- Może wszystkie są fałszywe - przemówił zdrowy rozsądek Makarowej.
- Może. Ja mam właśnie wyświetlić zagadkę i stwierdzić, czy Varo Borja posiada 
oryginał, czy może sprzedano mu kota jako zająca. Po to wybieram się do Sintry i 
Paryża - 
nałożył z powrotem okularki i popatrzył na przyjaciela. - Przy okazji załatwię 
też kwestię 
twojego rękopisu.
Zamyślony antykwariusz kiwnął głową, kątem oka zerkając w lustro na odbicie 
cycatej 
przy barze.
- Przy sprawach tego kalibru to aż śmieszne, że będziesz tracić czas na Trzech 
muszkieterów...
- Śmieszne? - Makarowa, naraz do żywego oburzona, porzuciła rolę obojętnego 
statysty. - 
To najlepsza powieść, jaką w życiu czytałam!
Swoje słowa podkreśliła mocnym plaśnięciem dłonią o blat kontuaru, naprężając 
przy 
tym groźnie muskuły odsłoniętych przedramion. „Boris Balkan powinien był to 
słyszeć” - 
pomyślał Corso. Na prywatnej liście bestsellerów Makarowej (której Corso służył 
jako doradca w 
sprawach literackich) powieść Dumasa zajmowała jedno ze szczytowych miejsc 
wespół z Wojną 
i pokojem, Wzgórzem Watership czy Carol pani Highsmith. Między innymi.
- Spokojnie - Corso zwrócił się do antykwariusza. - Rachunkami obciążę Vara 
Borję. 
Nawiasem mówiąc, podejrzewam, że twoje Wino andegaweńskie jest prawdziwe. Kto 
miałby to 
podrabiać?
- Ludzie wszystko gotowi są zrobić - wtrąciła się przemądrzale Makarowa.
La Ponte był skłonny przychylić się do opinii Corsa. Jakakolwiek manipulacja 
wydawała 
mu się w tym przypadku absurdem. Nieboszczyk Taillefer gwarantował mu 
autentyczność 
rękopisu: to dłoń i styl starego Aleksandra. A Tailleferowi można było ufać.
- Zanosiłem mu stare powieści odcinkowe. Wszystkie kupował - pociągnął łyk, 
topiąc 
uśmieszek gdzieś na krawędzi szklanki. - Niezły pretekst, żeby pogapić się na 
nogi jego żony. 
Nieziemska blondyna. Zjawisko. No i któregoś razu patrzę, a on otwiera szufladę. 
Kładzie na 
stole Wino andegaweńskie i ni z tego, ni z owego strzela: „Jest pański, jeśli 
weźmie pan na siebie 
konsultację z rzeczoznawcą i wystawi szybko na licytację”...
Jakiś gość przywołał Makarową, domagając się bitteru bez alkoholu. Szefowa 
zaserwowała zamówienie i ponownie znieruchomiała, jakby uwieszona na snującej 
się 
opowieści. Papieros w ustach powoli się dopalał, przydając jej oczom dymnej 
oprawy.
- To wszystko? - zapytał Corso.
Na twarzy La Pontego pojawił się jakiś niejasny grymas.
- Właściwie wszystko. Próbowałem go odwieść, bo wiedziałem o jego bziku. 
Przecież był 
jednym z tych, co to duszę oddadzą za jakąś rzadkość. Ale on się uparł. „Jak nie 
pan, znajdę 
innego” - powiedział. No, tu oczywiście trafił mnie w czułe miejsce. Czułe z 
handlowego punktu 
widzenia.
- Nie musisz tak dokładnie wyjaśniać - rzucił Corso. - To twoje jedyne czułe 
miejsce.
Łaknąc ludzkiego ciepła La Ponte spojrzał w ołowiane oczy Makarowej. Szybko 
jednak 
spuścił wzrok, napotkał tam bowiem mniej więcej tyle samo ciepła co w fiordzie 
norweskim o 
trzeciej nad ranem.
- Jak cudownie jest poczuć się kochanym - rzekł wreszcie z cierpkim żalem.
Corso uznał, że miłośnikowi bittera niewątpliwie chce się pić, bo znów zrobił 
się 
natarczywy. Nieporuszona Makarowa zerknęła nań z ukosa i dała do zrozumienia, 
żeby może 
poszukał innego baru, póki jeszcze ma cały nos. Tamten pomedytował chwilę, ale 
widać 
przesłanie do niego dotarło, skoro zaraz się wyniósł.
- Enrique Taillefer był dziwakiem - La Ponte ponownie przylizał włosy na 
przełysiałym 
czubku głowy, nie spuszczając oczu z okrągłości w lustrze. - Chciał, żebym 
sprzedał rękopis 
nadając sprawie jak największy rozgłos - tu zniżył ton, by oszczędzić blondynce 
niepokoju. - 
Powiedział mi tajemniczo: „Ktoś będzie bardzo zaskoczony”. Mrugnął przy tym, 
jakby 
przymierzał się, żeby ruszyć w ostre tango. A w cztery dni później nie żył.
- Nie żył - powtórzyła gardłowym głosem coraz bardziej zaciekawiona Makarowa, 
rozsmakowując się w wypowiadanych słowach.
- Samobójstwo - wyjaśnił Corso. Jednak jedyną jej reakcją było wzruszenie 
ramion, jakby 
uważała, że między samobójstwem a morderstwem nie ma zasadniczej różnicy. Jakiś 
podejrzany 
rękopis i ewidentny trup - od razu widać, że jest intryga.
Na dźwięk słowa „samobójstwo” La Ponte skinął ponuro głową:
- Tak mówią.
- A ty chyba nie jesteś zbyt pewien.
- Ano, nie. Wszystko to bardzo dziwne - potarł znów nachmurzone czoło, 
zapomniawszy 
już o widoku w lustrze. - Śmierdzi mi to.
- A Taillefer nie wspominał ci, skąd ma rękopis?
- Z początku nie pytałem. Potem było za późno.
- Z wdową rozmawiałeś?
Pytanie rozwiało marsa na czole księgarza. Uśmiechnął się od ucha do ucha.
- Rezerwuję ten epizod dla ciebie - powiedział tonem człowieka, który 
przypomniał sobie, 
że ma w zanadrzu jeszcze jeden świetny numer. - W ten sposób odbierzesz zapłatę 
w naturze. Ja 
nie jestem ci w stanie zaproponować nawet dziesiątej części tego, co wyciśniesz 
z Vara Borji za 
jego Księgę Dziewięciu Bałachów.
- Z ciebie też wycisnę, jeśli odkryjesz jakiegoś Audubona i wyrośniesz na 
księgarza-
milionera. Na razie tylko odraczam moment wypłaty.
La Ponte znów przybrał zbolałą minę. Jak na tej miary cynika - pomyślał Corso - 
w porze 
aperitifu jest szalenie wrażliwy”.
- Sądziłem, że pomagasz mi jako przyjaciel - buntował się La Ponte. - Wiesz. 
Klub 
Harpunników z Nantucket. „Tam dmucha” i te rzeczy.
- Przyjaźń... - Corso rozejrzał się w nadziei, że ktoś wyjaśni mu znaczenie tego 
słowa. - 
Bary i cmentarze pękają w szwach od niezastąpionych przyjaciół.
- Z jakiej krainy przybywasz, nikczemny?
- Ze swojej - westchnęła Makarowa. - Corso zawsze przybywa ze swojej.
Ku swemu rozczarowaniu La Ponte skonstatował, że cycata blondyna oddaliła się 
pod 
ramię z jakimś wyelegantowanym fircykiem. Corso nadal obserwował tłuściochę przy 
automacie. 
Straciła ostatnią monetę, ale tkwiła nadal koło maszyny, opuściwszy ręce, zbita 
z tropu i wyzuta 
z wszystkiego. Przy dźwigniach i guzikach zastąpił ją teraz wysoki brunet z 
gęstymi czarnymi 
wąsami i blizną na twarzy. Jego widok na sekundę przywołał w Corsie wrażenie 
czegoś 
znajomego, zbyt ulotne jednak, by przemienić się w konkret. Jakby na złość 
grubej automat 
wypluwał teraz dźwięczącą kaskadę monet.
Makarowa postawiła Corsowi ostatnie piwo. Tym razem La Ponte musiał zapłacić za 
siebie.
II. Dłoń umarłego
„Milady uśmiechała się i d’Artagnan czuł,
że za ten uśmiech oddałby duszę diabłu”.
(A.Dumas, Trzej muszkieterowie,
przekład Joanny Guze)
Wdowy dzielą się na niepocieszone i takie, do których każdy mężczyzna spieszyłby 
natychmiast z pociechą. Liana Taillefer mieściła się bez wątpienia w tej drugiej 
kategorii. Była 
wysoką blondynką o bladej karnacji i ruchach tak leniwych, że między wyjęciem 
przez nią 
papierosa z pudełka a wypuszczeniem z ust pierwszego obłoku dymu mogła minąć 
cała 
wieczność. W tym czasie Liana Taillefer zwykła wpatrywać się w męskie oczy swego 
rozmówcy 
ze spokojną pewnością siebie, która czyniła ją nieco podobną do Kim Novak. Wdowa 
dysponowała poza tym niemal nadmiernym przepychem anatomicznym i kontem w banku 
(była 
jedyną spadkobierczynią zmarłego właściciela Taillefer Editor S.A.), które 
eufemistycznie można 
by określić jako „nieobciążone”. Aż trudno uwierzyć, jaką masę pieniędzy może 
zgromadzić 
wydawnictwo wałkując - niech Czytelnik wybaczy tę głupią grę słów - tylko 
książki kucharskie. 
Na przykład Tysiąc najlepszych deserów z Manczy. Albo piętnaście wydań (nakład 
wyczerpany) 
klasycznej pozycji Sekrety rusztu.
Mieszkanie znajdowało się w dawnym pałacu markiza de los Alumbres, podzielonym 
na 
luksusowe apartamenty. Co się tyczy wystroju wnętrza, gust właścicieli 
zdeterminowany był 
najwyraźniej przez brak czasu i nadmiar pieniędzy. Tylko tak chyba dawała się 
wytłumaczyć 
obecność banalnej porcelany z Lladró - dziewczynka z kaczką, jak beznamiętnie 
skonstatował 
Lucas Corso - obok saskich figurek pastuszków, za które jakiś obrotny 
antykwariusz musiał 
nieźle oskubać zmarłego Enriquego Taillefera względnie małżonkę. Sekretera 
(oczywiście 
biedermeier) i fortepian Steinwooda sąsiadowały z piekielnie drogim kobiercem 
orientalnym. 
Wreszcie ogromna i zapewne wygodna sofa z tapicerką z białej skóry, na której 
spoczywała 
właśnie Liana Taillefer, skrzyżowawszy niebywale pięknie wymodelowane nogi. Ich 
plastyczność należycie podkreślała czarna spódnica - właściwa dla okresu żałoby 
- której skraj 
podniósł się teraz tuż nad kolano, pozwalając zgadywać kuszące zarysy wiodące 
dalej w górę - 
ku mrokom i tajemnicy, jak to określił Lucas Corso, nieco później wspominając 
tamtą chwilę. 
Pamiętajmy, że uwag Corsa nie wolno lekceważyć - choćby sprawiał wrażenie 
dorosłego 
chłopczyka mieszkającego ze starą matką, co to ceruje pończochy, a każdej 
niedzieli podaje mu 
do łóżka filiżankę gorącej czekolady. Takich synalków widuje się czasem na 
filmach, jak w 
strugach deszczu podążają samotnie za trumną, oczy mają czerwone od płaczu, a z 
ich ust 
dobywa się chlipiąca sieroca skarga: „Mamo...” Ale Corso nigdy się nie skarżył. 
Nie miał też 
matki. Każdy, kto go lepiej poznał, zaczynał się zastanawiać, czy kiedykolwiek 
ją miał.
- Proszę mi wybaczyć, że niepokoję panią w tych okolicznościach - rzekł Corso. 
Siedział 
sztywno na skraju krzesła naprzeciwko wdowy, ciągle w płaszczu, z brezentową 
torbą na 
kolanach. Oczy Liany Taillefer - stalowoszare, duże i chłodne - taksowały jego 
postać od góry do 
dołu, jakby usiłowała go zaszeregować do jakiegoś znanego gatunku mężczyzn. 
Świadom 
trudności, jakie może to nastręczać, poddał się badaniom, starając się nie 
sprawiać żadnego 
konkretnego wrażenia. Znał reguły gry: aktualnie jego akcje na giełdzie 
Taillefer S.A. (Wdowa) 
zniżkowały. Mógł jedynie liczyć na pogardliwe zaciekawienie, tym bardziej że na 
dzień dobry 
musiał odczekać dziesięć minut w salonie, staczając wstępną potyczkę ze służącą, 
która 
wziąwszy go za domokrążcę chciała zatrzasnąć mu drzwi przed nosem. Teraz jednak 
wdowa 
coraz to zerkała na teczkę, którą Corso wyciągnął z torby. Sytuacja powoli się 
zmieniała. Jego 
oczy, chronione szkłami przekrzywionych okularków, zdołały wytrzymać spojrzenie 
Liany 
Taillefer, omijając przy tym huczące rafy - istną Scyllę i Charybdę, jak 
zauważył w myśli (Corso 
był oczytany) - jakimi na południu były nogi, a na północy biust. „Wybujały, ot 
co” - powiedział 
sobie w duchu, od paru chwil powracając wzrokiem do tych bezlitosnych wypukłości 
widocznych pod swetrem z czarnej angory.
- Byłbym wdzięczny za informację - odezwał się wreszcie - czy wiedziała pani o 
istnieniu 
tego dokumentu.
W momencie gdy podawał jej teczkę, musnął niechcący palce o długich, pokrytych 
krwistoczerwonym lakierem paznokciach. A może sam został muśnięty. W każdym 
razie ten 
drobny kontakt dowodził, że akcje firmy Corso rosną. Podrapał się więc po 
głowie, na tyle 
niezdarnie, aby ją przekonać, że nie ma w zwyczaju stawiać pięknych wdów w 
kłopotliwej 
sytuacji. W stalowoszarych oczach, których spojrzenie przeniosło się z teczki na 
niego samego, 
pojawiła się iskierka zainteresowania.
- A czemu miałabym wiedzieć? - spytała wdowa. Jej głos zabrzmiał nisko i nieco 
ochryple, co mogło być echem źle przespanej nocy. Liana wciąż nie otwierała 
plastykowej 
teczki, wpatrując się uważnie w Corsa, jakby spodziewała się czegoś więcej, nim 
zaspokoi swą 
ciekawość i zajrzy do środka. Jej gość poprawił sobie okularki na środku nosa i 
wykonał jakiś 
niezręczny okolicznościowy gest. Była to faza oficjalna, więc swój nader 
skuteczny uśmiech 
przyzwoitego królika zachował na bardziej stosowną okazję.
- Jeszcze niedawno należał do pani męża - wahał się chwilkę, jak zakończyć 
zdanie - 
świeć, Panie, nad jego duszą.
Z wolna skinęła głową, jak gdyby to wyjaśniało wszystko, i otworzyła teczkę. 
Corso 
spojrzał przez jej ramię na ścianę. Tam, pomiędzy autentycznym Tapiesem a 
jeszcze jednym 
olejem o nieczytelnym podpisie, widniała robótka z kolorowymi kwiatkami 
wyhaftowanymi 
dziecięcą rączką, a pod nimi podpis i data: Liana Lasauca. Rok szkolny 1970-71. 
Corso mógłby 
określić robótkę jako wzruszającą, gdyby tylko na widok kwiatków, haftowanych 
ptaszków, 
tudzież dziewczynek w skarpetkach i z jasnymi warkoczykami cokolwiek mu 
wilgotniało. Ale że 
nie wilgotniało, przesunął wzrok ku następnej ramce, tym razem mniejszej i ze 
srebra: tu 
nieboszczyk Enrique Taillefer Wydawca, z kubkiem do próbowania wina zawieszonym 
na szyi i 
w fartuchu, który nadawał mu nieco masoński wygląd, uśmiechał się do obiektywu, 
sposobiąc się 
do pokrojenia lewą ręką prosięcia po segowiańsku. W prawej dłoni dzierżył 
otwartą książkę, 
będącą jednym z jego edytorskich osiągnięć. Jawił się jako człowiek łagodny, 
zażywny, 
przysadzisty i zapewne szczęśliwy, mając przed sobą zwierzę leżące plackiem na 
półmisku. 
Corsowi przyszło na myśl, że przedwczesne odejście oszczędziło mu wielu 
problemów z 
cholesterolem i kwasem moczowym. Zastanowił się też nad zagadnieniem 
technicznym: jaką 
metodą Liana Taillefer zaspokajała ze swoim mężem pragnienie orgazmu? Z tą myślą 
ponownie 
rzucił okiem na biust i nogi i doszedł do wniosku, że taka kobieta nie 
ustąpiłaby pola prosięciu.
- To Dumasa - na dźwięk tych słów Corso uniósł się lekko. Liana Taillefer 
postukała 
czerwonym paznokciem w foliowe koperty chroniące poszczególne strony. - Słynny 
rozdział. 
Pewnie, że go znam - pochyliła głowę, wskutek czego włosy ześliznęły jej się na 
twarz. Poprzez 
tę blond kurtynę obserwowała przybysza podejrzliwie.
- Skąd pan to ma?
- Pani mąż go sprzedał. Mam potwierdzić jego autentyczność.
Wdowa wzruszyła ramionami.
- O ile wiem, to autentyk - westchnęła przeciągle, zwracając teczkę. - Sprzedał, 
mówi 
pan...? Dziwne - jakby się zamyśliła. - Enrique bardzo sobie cenił te papierki.
- Może przypomina pani sobie, gdzie je nabył?
- Nie umiem powiedzieć. Chyba dostał od kogoś w prezencie.
- Był kolekcjonerem autografów?
- Ten jest jedyny, o jakim wiedziałam.
- I nigdy nie wspominał, że ma zamiar go sprzedać?
- Nie, dowiaduję się o tym od pana. A kto kupił?
- Pewien księgarz, mój klient. Jak tylko uzyska potwierdzenie, chce go wystawić 
na 
aukcję.
Liana Taillefer postanowiła poświęcić mu nieco więcej uwagi. Akcje Corsa na 
tutejszej 
giełdzie ponownie ciut podskoczyły. Zdjął okulary i zaczął je przecierać wymiętą 
chusteczką. 
Bez nich sprawiał wrażenie bardziej bezradnego - wiedział o tym aż nadto dobrze. 
Każdy czuł, że 
trzeba mu pomóc przejść przez jezdnię, gdy tak spoglądał wokół wzrokiem królika 
krótkowidza.
- To pańskie zajęcie? - spytała wdowa. - Weryfikuje pan rękopisy?
Potwierdził niejasnym gestem. Kontury wdowy nieco się rozmyły, a ona sama jakby 
się 
przybliżyła.
- Od czasu do czasu. Poszukuję też rzadkich książek, sztychów i tym podobnych 
rzeczy. 
Za pieniądze.
- Ile pan bierze?
- Zależy - nałożył znów okularki. Postać kobiety na powrót wyostrzyła się w 
siatkówce. - 
Czasami dużo, innym razem mało. Zależy od koniunktury.
- Tak jakby tropiciel, co? - domyśliła się lekko rozbawiona. - Tropiciel 
książek.
Nadeszła pora na uśmiech. Odsłonił siekacze ze skromnością wykalkulowaną co do 
milimetra. Z uśmiechu można było wyczytać prośbę o natychmiastową adopcję.
- Tak, chyba można to tak nazwać.
- Czyli przyszedł pan do mnie na zlecenie klienta...
- Otóż właśnie - mógł już chyba upozorować większą pewność siebie, w związku z 
czym 
zabębnił kostkami palców w wierzch rękopisu. - Ostatecznie to pochodzi stąd. Z 
pani domu.
Skinęła powoli głową, spoglądając na teczkę. Znów była zamyślona.
- Zastanawiające - odezwała się po chwili. - Nie pojmuję, jak Enrique mógłby 
chcieć 
sprzedać ten oryginał Dumasa. Wprawdzie w ostatnich dniach zachowywał się trochę 
dziwacznie... Jak, wspomniał pan, nazywa się ten księgarz? Ten nowy właściciel?
- Nie wspominałem.
Zmierzyła go wzrokiem od stóp do głów. Zapewne przywykła do tego, że mężczyźni 
spełniali jej żądania w czasie nie dłuższym niż trzy sekundy.
- Więc proszę mi powiedzieć.
Corso odczekał chwilę. To wystarczyło, żeby paznokcie Liany Taillefer zaczęły 
wystukiwać nerwowy rytm na poręczy sofy.
- Nazywa się La Ponte... - oświadczył wreszcie. Była to jedna z jego sztuczek: 
sprawiał, 
że banalne ustępstwa z jego strony inni poczytywali sobie za znaczne triumfy. - 
Zna go pani?
- Jasne, że znam. Był dostawcą mojego męża - niezadowolona zmarszczyła brew. - 
Przyłaził tu co jakiś czas i przynosił mu te kretyńskie powieści w odcinkach. 
Pewnie ma 
pokwitowanie... Chciałabym dostać kopię, jeśli nie robi to panu różnicy.
Corso przytaknął niepewnie i pochylił się nieznacznie w jej stronę.
- Pani mąż był wielbicielem Aleksandra Dumasa?
- Dumasa, mówi pan? - Liana Taillefer uśmiechnęła się. Odrzuciła włosy do tyłu, 
ukazując oczy błyszczące rozbawieniem. - Pan pozwoli ze mną.
Podniosła się, co znów zabrało jej niemal całą wieczność, obciągnęła spódnicę i 
rozejrzała się, jak gdyby naraz wyleciało jej z głowy, po co wstała. Mimo 
pantofli na niskim 
obcasie była nieco wyższa od Corsa. Podążył za nią do sąsiadującego z salonem 
gabinetu, 
przyglądając się jej szerokim jak u pływaczki plecom i wyraźnie zaznaczonej 
talii. Ocenił Lianę 
na trzydzieści lat. W przyszłości mogła stać się jedną z tych nordyckich matron 
o biodrach, w 
których słońce nigdy nie zachodzi, stworzonych po to, by bez wysiłku wydawać na 
świat 
jasnowłosych Eryków i Zygfrydów.
- Żeby tylko Dumasa... - rzekła wskazując wnętrze gabinetu. - Niech pan 
popatrzy.
Corso posłusznie zaczął się rozglądać. Ścian nie było widać za drewnianymi 
regałami, 
uginającymi się pod ciężarem opasłych, oprawionych tomów. Poczuł, że ślina 
napływa mu do ust 
- odruch zawodowca. Ruszył ku półkom, poprawiając na nosie okularki: Hrabina de 
Charny, A. 
Dumas, osiem tomów wydanych w La Novela Ilustrada pod literackim nadzorem 
Vicentego 
Blasco Ibańeza. Dwie Diany, A. Dumas, trzy tomy. Trzej Muszkieterowie, A. Dumas, 
wydawca 
Miguel Guijarro, z rycinami Ortegi, cztery tomy. Hrabia Monte Christo, A. Dumas, 
cztery tomy 
opublikowane przez Juana Rosa, ryciny A. Gila... Dalej stało czterdzieści tomów 
Rocambole’a 
autorstwa Ponsona du Terrail. Kompletna edycja Pardaillanów Zévaca. Kolejne 
Dumasy obok 
dziewięciu tomów Victora Hugo i tyluż Paula Févala, którego Kawaler de Lagardčre 
oprawiony 
był w luksusowy czerwony safian ze złoconymi brzegami. Pickwick Dickensa w 
przekładzie 
Benita Pereza-Galdosa sąsiadował z kilkoma tomami Barbey - d’Aurevilly z jednej 
strony i z 
Tajemnicami Paryża Eugčne’a Sue z drugiej. Jeszcze Dumas - Czterdziestu pięciu, 
Naszyjnik 
królowej, Towarzysze Jehudy - a także Zemsta Korsykanina Mériméego. Piętnaście 
tomów 
Sabatiniego, sporo Ortegi y Friasa, Conan Doyle, Manuel Fernández y González, 
Mayne Reid, 
Patricio de la Escosura...
- Kolosalne - orzekł Corso. - Ile tu jest tytułów?
- Nie wiem, dwa tysiące z hakiem. Może trzy. Prawie wszystkie powieści odcinkowe 
w 
pierwszych wydaniach, czyli zeszyty zebrane razem i oprawione... Reszta to 
wydania 
ilustrowane. Mój mąż zbierał je jak maniak, płacąc tyle, ile od niego zażądano.
- Prawdziwy entuzjasta, jak widzę.
- Entuzjasta? - na ustach Liany Taillefer zamajaczył ulotny uśmiech. - U niego 
to był 
autentyczny szał.
- A ja sądziłem, że gastronomia...
- Na książkach kucharskich zarabiał pieniądze. Enrique miał w sobie coś z króla 
Midasa: 
byle poradnik w jego rękach stawał się sukcesem wydawniczym. Ale jego pasją było 
to. 
Uwielbiał zamykać się tu i obmacywać swoje szpargały. Przeważnie są drukowane na 
marnym 
papierze, a on miał obsesję na punkcie ich konserwacji. Widzi pan? Termometr i 
higrometr... 
Potrafił recytować z pamięci całe stronice ze swoich ulubionych dzieł. Wyrywały 
mu się nawet 
przekleństwa typu „a niechże cię...” czy „do kaduka”. Ostatnie miesiące 
poświęcił na pisanie.
- Powieść historyczna?
- Powieść przygodowa. Oczywiście z zachowaniem wszelkich reguł gatunku - 
podeszła 
do regału i zdjęła ręcznie zszyty opasły manuskrypt. Kartki zapisane były po 
jednej stronie, 
okrągłym, dużym pismem. - Co pan sądzi o tytule?
- Dłoń umarłego, czyli Paź Anny Austriaczki - przeczytał Corso na głos. - Hm, 
niezłe... - 
potarł palcem brew w poszukiwaniu odpowiedniego słowa. - Sugestywne.
- A także toporne - dodała, odstawiając rękopis na miejsce. - Pełne 
anachronizmów. I, 
mogę pana zapewnić, bezdennie głupie. Wiem, co mówię: po każdej sesji twórczej 
odczytywał 
mi stronę po stronie, od początku do końca - z irytacją postukała palcami w 
rękopis, tam gdzie 
widniał tytuł powieści, wykaligrafowany dużymi literami.
- Boże mój, wie pan, zdołałam znienawidzić tego pazia i jego szczwaną królową.
- Miał zamiar to opublikować?
- Naturalnie. Pod pseudonimem. Zdaje się, jako Tristan de Longueville, Paulo 
Florentini 
czy ktoś w tym guście. To bardzo w jego stylu.
- A powiesić się? Też było w jego stylu?
Liana Taillefer utkwiła wzrok w regałach zastawionych książkami; zapadła cisza. 
Cisza 
niezręczna, pomyślał Corso, nieco wymuszona, rodzaj ucieczki w zamyślenie. Tak 
milczy 
aktorka, gdy chce, by jej następna kwestia nabrała większej siły.
- Nigdy się nie dowiem, co się stało - odezwała się wreszcie, znów doskonale 
pewna 
siebie. - Przez kilka ostatnich dni był ponury i przybity. Prawie nie opuszczał 
tego gabinetu. 
Któregoś wieczoru wyszedł z hukiem na dwór. Wrócił o świcie. Leżałam w łóżku i 
usłyszałam, 
jak zamykał drzwi. Rano obudziły mnie krzyki służącej: Enrique powiesił się na 
lampie.
Spoglądała na Corsa, czekając na efekt. Nie robiła wrażenia osoby nadmiernie 
przygnębionej - pomyślał łowca książek, mając w pamięci zdjęcie w fartuchu i z 
prosiakiem. W 
którejś chwili przyłapał ją na mruganiu powiekami, jakby chciała powstrzymać 
płynącą łzę, oczy 
nadal jednak były całkiem suche. To mogło nie mieć znaczenia, stulecia walk 
makijażu z 
emocjami nauczyły kobiety kontrolować swoje uczucia. A makijaż Liany Taillefer - 
jasny cień 
podkreślający wyrazistość spojrzenia - był nienaganny.
- Zostawił jakiś list? - zapytał Corso. - Samobójcy często tak robią.
- Postanowił oszczędzić sobie wysiłku. żeby chociaż jakieś wyjaśnienie, jedno 
słówko. A 
tu nic. Ta nieroztropność kosztowała mnie całe mnóstwo pytań ze strony sędziego 
śledczego i 
kilku policjantów. Żadna przyjemność, może mi pan wierzyć.
- Czuję przez skórę.
- Mam nadzieję.
Liana Taillefer uznała spotkanie za zakończone. Podeszli do drzwi. Gdy podała mu 
rękę, 
Corso, cały czas z teczką pod pachą i torbą na ramieniu, wyciągnął swoją i 
napotkał 
zdecydowany uścisk. W duszy oceniał ją nienajgorzej Ani wesoła wdówka, ani obraz 
cierpienia, 
ani chłód w rodzaju „poszedł już ten kretyn”, „nareszcie sami” czy kochanie 
możesz już wyjść z 
szafy”. Niewykluczone, że w szafie naprawdę ktoś siedział, ale to już Corsa nie 
obchodziło. 
Podobnie jak samobójstwo Enriquego Taillefera Wydawcy - choć przecież, przebóg, 
tak było 
zagadkowe, zważywszy pazia królowej i wędrujący rękopis. Jednak ani 
samobójstwem, ani 
piękną wdową nie powinien sobie zaprzątać głowy. Chwilowo.
Spojrzał na Lianę Taillefer. „Ciekawe, kto teraz korzysta z twoich wdzięków” - 
pomyślał, 
rozpatrując zagadnienie od strony technicznej. Naszkicował w głowie roboczy 
portret: dojrzały, 
wytworny, wykształcony, przy forsie. Na osiemdziesiąt pięć procent przyjaciel 
zmarłego. Przez 
ułamek sekundy zastanawiał się, czy nie taka była przyczyna samobójstwa wydawcy, 
ale 
odepchnął tę myśl z niesmakiem. Może to skrzywienie zawodowe, ale czasem 
przyłapywał się - 
co za absurd! - na tym, że rozumuje niczym policjant. Dreszcz przeszedł go aż do 
szpiku kości. 
Nigdy nie wiadomo, jaka perwersja czy może idiotyzm drzemie na dnie ludzkiej 
duszy.
- Pragnę pani podziękować - powiedział, przywołując na twarz najbardziej 
wzruszający 
uśmiech sympatycznego królika, na jaki było go stać - za to, że zechciała mi 
pani poświęcić tyle 
czasu.
Uśmiech zawisł w próżni. Jej wzrok spoczął na rękopisie Dumasa.
- Nie musi mi pan dziękować. To logiczne, że chciałabym wiedzieć, czym to 
wszystko się 
zakończy.
- Będę panią informował na bieżąco... A, jeszcze jedno: zamierza pani zachować 
kolekcję 
męża czy raczej się jej pozbyć?
Spojrzała na niego zbita z tropu. Z własnego doświadczenia Corso wiedział, że 
gdy 
umierał jakiś bibliofil, w dwadzieścia cztery godziny po wyprowadzeniu trumny 
tymi samymi 
drzwiami wyprowadzano bibliotekę. Dziwiło go, że dotąd nie pojawił się tu żaden 
szakal z 
konkurencji. Ostatecznie Liana Taillefer, jak można było sądzić z jej własnych 
słów, nie 
podzielała gustów literackich męża.
- Prawdę mówiąc nie miałam czasu o tym pomyśleć... Czy to znaczy, że interesują 
pana 
powieści w odcinkach?
- Kto wie...?
Zawahała się. Chyba o kilka sekund dłużej, niż należało.
- To wszystko stało się tak niedawno - odparła w końcu z odpowiednio smutnym 
westchnieniem. - Może za kilka dni.
Corso położył dłoń na poręczy schodów i powłócząc nogami ruszył w dół. Jego 
kroki 
hamowała lekka obawa - czuł się jak ktoś, kto opuszcza miejsce, gdzie coś 
zgubił, ale nie pamięta 
dobrze, co to mogło być. Corso wszelako niczego nie zapomniał, miał co do tego 
pewność. Na 
półpiętrze podniósł wzrok i zobaczył, że Liana Taillefer wciąż go obserwuje 
stojąc w progu. Na 
jej twarzy malował się niepokój połączony z zaciekawieniem. Corso pokonał kilka 
następnych 
schodków, przez co perspektywa, jak w filmowej panoramie, przesunęła się nieco w 
dół. Nie 
widział już badawczych, stalowoszarych oczu. Kadr przesunął się z twarzy na 
biust, biodra i 
wreszcie na nieruchome, jasne nogi Liany Taillefer, stojące w lekkim rozkroku. 
Nogi sugestywne 
i mocne jak kolumny świątyni.
Wciąż odczuwał lekki zawrót głowy, gdy mijał drzwi wejściowe i wychodził na 
ulicę. 
Dręczyło go co najmniej pięć pytań wymagających odpowiedzi, należało je tylko 
uporządkować 
wedle jakiejś hierarchii. Zatrzymał się na chodniku naprzeciwko ogrodzenia parku 
Retiro i rzucił 
bezwiednie okiem w lewo w nadziei, że ujrzy jakąś taksówkę. Kilka metrów dalej 
stał 
zaparkowany ogromny jaguar. W tym samym momencie oparty o maskę szofer, w 
ciemnoszarym, niemal czarnym, uniformie, podniósł wzrok znad czytanej gazety i 
ich spojrzenia 
się spotkały. Trwało to może sekundę, po czym tamten ponownie zagłębił się w 
lekturze. Był 
brunetem, nosił wąsy, a cały policzek przeorany miał jasną blizną. Jego wygląd 
wydał się 
Corsowi znajomy - ten facet kogoś mu przypominał. Może tamtego gościa, co w 
barze 
Makarowej grał w jednorękiego bandytę. Ale było coś jeszcze. W umyśle Corsa 
odzywało się 
jakieś odległe, niewyraźne wspomnienie... ale nie miał teraz czasu, żeby się nad 
tym zastanawiać. 
Oto pojawiła się wolna taksówka, na którą machał z przeciwnej strony ulicy jakiś 
mężczyzna z 
aktówką, odziany w lodenowy płaszcz. Corso wykorzystał fakt, że taksówkarz 
patrzył akurat w 
jego kierunku, zeskoczył z krawężnika i sprzątnął tamtemu samochód sprzed nosa.
Poprosiwszy kierowcę o ściszenie radia, usadowił się wygodnie na tylnym 
siedzeniu i 
popatrzył przez szybę nieobecnym wzrokiem. Wraz z zatrzaśnięciem drzwiczek 
taksówki 
nieodmiennie ogarniał go błogi spokój - jakby zawierał rozejm ze światem 
zewnętrznym. Na czas 
jazdy wszystko za oknem ulegało zawieszeniu. Oparł głowę o poduszkę i 
rozkoszował się 
mijanymi widokami.
Była to dobra pora, żeby zastanowić się nad rzeczami poważnymi. Na przykład nad 
Księgą Dziewięciorga Wrót i nad pierwszym etapem pracy, jakim miała być podróż 
do 
Portugalii. Corso nie mógł się jednak skoncentrować. Spotkanie z wdową po 
Tailleferze 
pozostawiło w zawieszeniu zbyt wiele pytań i to budziło w nim dziwny niepokój. 
Czuł, że coś 
mu się wymyka z rąk, niczym uciekający za oknem pejzaż. Nie koniec na tym: 
dopiero na 
którychś tam czerwonych światłach zorientował się, że uporczywie wraca myślą do 
kierowcy 
jaguara - a to już wcale nie było przyjemne. Był stuprocentowo pewien, że w 
barze Makarowej 
zobaczył go pierwszy raz w życiu. A jednak prześladowało go jakieś irracjonalne 
wspomnienie. 
„Ja cię znam - mówił w duchu. - Bez dwóch zdań. Dawno temu natknąłem się na 
typka, który 
wyglądał identycznie. Wiem, że ciągle siedzisz gdzieś w mrocznym zakamarku mojej 
pamięci”.
Po Grouchym nie było nawet śladu, ale to już nie miało znaczenia. Prusacy Bülowa 
wycofywali się z rejonu Chapelle-St.-Lambert, ścigani przez szwoleżerów Sumonta 
i 
Subervie’ego. Na lewym skrzydle spokój: czerwona piechota szkocka odizolowana i 
rozgromiona po szarży francuskich kirasjerów. „W centrum dywizja Jérôme’a w 
końcu zdobyła 
Hougoumont. Na północ zaś od Mont-St.-Jean niebieskie oddziały dobrej starej 
Gwardii powoli, 
lecz nieubłaganie porządkowały na nowo szyki, podczas gdy Wellington pierzchał w 
rozkosznym 
nieładzie przez wioskę Waterloo. Pozostawało jedynie zadać ostateczny cios.
Lucas Corso ogarnął teren wzrokiem. Bez wątpienia rozwiązaniem był Ney. 
Najdzielniejszy wśród dzielnych. Postawił go na czele, obok Erlona i dywizji 
Jérôme’a (a raczej 
tego, co z niej pozostało), i skierował go au pas de charge traktem brukselskim. 
Kiedy już siły 
brytyjskie znalazły się w ich zasięgu, Corso pochylił się lekko w fotelu i 
wstrzymał oddech, 
świadom konsekwencji swego czynu: w ciągu niespełna pół minuty zdecydował o 
życiu lub 
śmierci 22 tysięcy ludzi. Delektując się tym faktem, spoglądał na niebieskie i 
czerwone zwarte 
szeregi, na uspokajającą zieleń lasu Soignes i na bure plamy wzgórz. Mój Boże, 
ależ to piękna 
bitwa.
Cios był diabelnie bolesny. Główne siły Erlona rozpadły się jak słomiany szałas 
leniwej 
świnki, na szczęście Ney i ludzie Jérôme’a utrzymali szyki. Stara Gwardia 
posuwała się naprzód, 
pustosząc po drodze wszystko, co się dało, a oddziały angielskie jeden za drugim 
znikały z mapy. 
Wellingtonowi nie pozostawało nic innego, jak się wycofać, ale Corso odciął mu 
odwrót na 
Brukselę, posyłając tam rezerwistów z kawalerii francuskiej. Następnie powoli i 
z rozmysłem 
wymierzył cios łaski. Trzymając Neya między palcem wskazującym a kciukiem 
przesunął go do 
przodu o trzy sześciokąty. Zerknął do tabeli, żeby podliczyć wskaźniki przewagi 
- wyszło mu 
osiem do trzech. Wellington leżał na obu łopatkach. Jego ostatnia, maleńka 
szansa zależała od 
ślepego trafu. Z tabeli przeliczeniowej wynikało, że Corsowi wystarczy wyciągnąć 
trzy. Poczuł 
delikatne ukłucie emocji, kiedy przeglądał dane, by zweryfikować dopuszczalny w 
tej sytuacji 
czynnik ryzyka. Nawet mając bitwę w kieszeni, utracić Neya w ostatniej minucie 
znaczyłoby 
wykazać się amatorszczyzną. Tak się złożyło, że wyciągnął pięć. Kącik ust uniósł 
mu się w 
lekkim uśmieszku, podczas gdy paznokieć pieszczotliwie stuknął w błękitną kartę 
Napoleona. 
„Domyślam się, co czujesz, przyjacielu”. „Wellingtona i pięć tysięcy jego 
nieszczęśników 
spotkała śmierć lub niewola, a Cesarz wygrał bitwę pod Waterloo. Allons enfants. 
Wszystkie 
podręczniki historii mogą iść do diabła.
Ziewnął przeciągle. Obok rozłożonej na stole planszy przedstawiającej pole bitwy 
w skali 
1:5000, podręczników, wykresów, filiżanki kawy i popielniczki przepełnionej 
niedopałkami leżał 
ręczny zegarek. Była trzecia nad ranem. Z czerwonej jak brytyjska kurtka 
etykiety, widocznej na 
butelce w barku, stojący w rozkroku Johnnie Walker posyłał mu cwaniacki gest. 
„Rudy drań - 
pomyślał Corso. - W ogóle go nie obchodzi, że parę tysięcy jego rodaków gryzie 
właśnie 
flamandzką ziemię”.
Zwrócił ku Anglikowi wzgardliwe plecy i odszukał wzrokiem na regale nietkniętą 
butelkę 
bolsa, wsuniętą między Pamiętnik z Wyspy świętej Heleny w dwóch tomach a 
francuskie wydanie 
Czerwonego i czarnego. Po chwili Stendhal leżał otwarty na stole, a Corso 
kartował go na chybił 
trafił, otwierając dżin i napełniając szklankę.
„...Wyznania Russa; jedyna książka, z której czerpał pojęcie o świecie. 
Biuletyny Wielkiej Armii oraz Pamiętnik z Wyspy świętej Heleny 
uzupełniały jego Koran. Dałby się zabić za te trzy dzieła; nie wierzył w 
żadne inne”. [Stendhal, Czerwone i czarne (Kronika z 1830 r., przekład 
Tadeusza Żeleńskiego-Boya.
Pił na stojąco, dużymi haustami, rozprostowując zdrętwiałe stawy. Ostatni raz 
rzucił 
okiem na pole bitwy, gdzie zamierał już szczęk oręża po niedawnej jatce. 
Przełknął końcowy łyk 
dżinu i poczuł się jak pijany bóg, co rozprawia się z ludzkimi istnieniami, 
jakby to były ołowiane 
żołnierzyki. Oczyma wyobraźni widział, jak lord Arthur Wellesley, książę 
Wellington, oddaje 
szpadę Neyowi. Wokół walały się w błocie zwłoki młodych żołnierzy, konie biegały 
bez 
jeźdźców, a gdzieś pod roztrzaskaną lawetą działa dogorywał oficer w szarym 
mundurze jazdy 
szkockiej, ściskając w pokrwawionych palcach złoty wisiorek z portretem kobiety 
i kosmykiem 
jasnych włosów. Z przeciwległego krańca spowijających scenerię mroków dobiegały 
takty 
ostatniego walca. Stojąca na półce tancerka z przylepionym na czole cekinem, w 
którym igrały 
refleksy płomieni kominka, wsłuchiwała się w muzykę, gotowa paść w ramiona 
duszkowi 
tabakiery. A może sklepikarzowi z rogu ulicy.
Waterloo. Prochy starego grenadiera, jego praprapradziadka, mogły spoczywać w 
spokoju. Wyobraził go sobie w jednym z wielu błękitnych kwadracików wzdłuż burej 
linii 
przedstawiającej trakt brukselski, z poczerniałą twarzą i wąsami osmalonymi od 
prochu. Szedł 
zachrypnięty i drżący po trzech dniach walki na bagnety, z nieobecnym 
spojrzeniem, jakiego 
Corso tysiąckrotnie domyślał się u tylu uczestników tylu wojen. A na lufie 
karabinu, jak wszyscy 
jego towarzysze, unosił mimo wyczerpania swoje podziurawione czako z 
niedźwiedziej skóry. 
Niech żyje Cesarz. Osamotnione, krępe i przeżarte rakiem widmo Bonapartego 
zostało 
pomszczone. R.I.P. Hip, hip, hura.
Nalał sobie kolejną szklankę bolsa i wzniósł ją ku szabli wiszącej na ścianie, w 
niemym 
toaście za zdrowie wiernego cienia Jean-Paxa Corsa, 1770-1851, kawalera Legii 
Honorowej, 
rycerza Zakonu Świętej Heleny, niezłomnego bonapartysty aż po grób, konsula 
francuskiego w 
tym samym mieście śródziemnomorskim, gdzie sto lat później miał przyjść na świat 
jego 
prapraprawnuk. Czując na języku smak dżinu, Lucas Corso wyrecytował półgłosem 
jedyne, co 
odziedziczył po praprapradziadku sprzed wieku, poprzez kolejnych przedstawicieli 
rodu Corso, 
który niebawem miał ostatecznie zniknąć z tego padołu:
„...Cesarz śród wrzawy wróci,
władczym okiem obrzuci
wierne szeregi zwarte.
Ja powstanę też z trumny,
aby w bój ruszyć, dumny,
żem jest znów z Bonapartem”.
Śmiał się do siebie, podnosząc słuchawkę i wykręcając numer La Pontego. Ciszę 
pokoju 
zakłócał skrzyp płyty obracającej się na gramofonie. Stał otoczony mnóstwem 
książek na 
ścianach i patrzył przez szyby werandy na moknące w deszczu dachy. Widok z tego 
miejsca był 
nieszczególny, wyjąwszy zimowe zmierzchy, kiedy promienie zachodzącego słońca 
przebijały 
się przez dym kominów i uliczne spaliny, dzięki czemu powietrze rozpłomieniało 
się 
czerwieniami i ochrami na podobieństwo grubej zasłony. Stół do pracy, komputer i 
plansza z 
Waterloo znajdowały się naprzeciwko tej panoramy, tuż przy oszklonej werandzie, 
po której 
ściekały dzisiaj krople deszczu. Ściany pozbawione były jakichkolwiek pamiątek, 
obrazków czy 
fotografii. Tylko ta zabytkowa szabla Starej Gwardii, wisząca w pochwie z 
mosiądzu i skóry. 
Odwiedzający Corsa goście zawsze się dziwili, że oprócz książek i szabli brak tu 
oznak życia 
osobistego, owych drobiazgów z przeszłości, w których każdy tak chętnie 
zakotwicza swoje 
wspomnienia. Lucas Corso wyrzekł się nie tylko przedmiotów - także świat, z 
którego pochodził, 
dawno już wymarł. Żadna z niekształtnych twarzy, czasami naszkicowanych w jego 
pamięci, nie 
rozpoznałaby go, gdyby zmartwychwstawszy znów go ujrzała. Zresztą może tak było 
lepiej. 
Można by pomyśleć, że gospodarz tego lokalu nie miał żadnej przeszłości, że był 
tutaj całkowicie 
samowystarczalny niczym oczytany włóczęga miejski, dźwigający swój tłumoczek pod 
płaszczem. Jednakże byli nieliczni, którzy dostąpili zaszczytu, by oglądać go, 
jak 
czerwieniejącym wieczorem siedzi na werandzie, z oczami mętnymi od 
holenderskiego dżinu, 
ślepo wpatrzonymi w zachód słońca. Ci ludzie mogli przysiąc, że jego uśmiech 
niezgrabnego, 
bezbronnego królika wydawał się szczery.
W słuchawce odezwał się zaspany głos La Pontego:
- Właśnie starłem na proch Wellingtona - poinformował go Corso.
Po chwili milczenia zbity z tropu La Ponte odparł, że bardzo się cieszy. Dobrze 
tak 
perfidnemu Albionowi z jego plackiem z cynaderek i marnymi hotelami, w których 
wrzuca się 
monety do grzejników. Z tym sipajem Kiplingiem i całym halo wokół Bałakławy, 
Trafalgaru i 
Malwin. Natomiast jeśli chodzi o Corsa, to może byłby łaskaw zwrócić uwagę - tu 
telefon 
zamilkł na moment, bo La Ponte szukał po omacku zegarka - że jest trzecia nad 
ranem. Później 
wymamrotał jeszcze jakieś niewyraźne słowa, z których dało się wyłowić jedynie 
„parszywy” i 
„sukinsyn”, w takiej właśnie kolejności.
Odkładając słuchawkę Corso wciąż jeszcze śmiał się w duchu. Kiedyś zadzwonił do 
La 
Pontego na jego koszt z jakiejś aukcji w Buenos Aires - tylko po to, żeby mu 
opowiedzieć 
dowcip o kurwie tak brzydkiej, że do śmierci nie utraciła cnoty. Cha, cha. 
Strasznie śmieszne. Za 
to jak wrócisz, każę ci zeżreć rachunek za telefon, ty głupi palancie. Innym 
razem, wiele lat temu, 
gdy ocknął się rano w ramionach Nikon, posłuszny pierwszemu odruchowi sięgnął po 
słuchawkę, 
by powiedzieć przyjacielowi, że poznał piękną kobietę i że najwyraźniej się 
zakochał. Corso 
potrafił, kiedy tylko chciał, zamknąć oczy i ujrzeć Nikon, jak budzi się powoli, 
a jej włosy 
zakrywają całą poduszkę. Przyciskając słuchawkę do ucha, rozemocjonowany 
opisywał La 
Pontemu to niewytłumaczalne i nie znane mu dotąd uczucie, a ona przysłuchiwała 
mu się w 
milczeniu. Corso wiedział, że ten głos po drugiej stronie kabla - „cieszę się, 
Corso, stary, niech ci 
się wiedzie, najwyższy czas, tak się cieszę” - szczerze gratulował mu tego 
przebudzenia, tego 
triumfu i tego szczęścia. Tamtego ranka kochał La Pontego tak samo jak ją. Albo 
raczej ją tak 
samo jak La Pontego.
Od tamtych dni minęło dużo czasu. Nocny deszcz nie ustawał. Corso zgasił lampę. 
W 
sypialni, siedząc na skraju pustego łóżka, zapalił ostatniego papierosa i 
znieruchomiał w 
półmroku, łowiąc ślad oddechu, nieobecnego wśród pościeli. Wreszcie wyciągnął 
dłoń i 
pogłaskał włosy, których nie było na poduszce. Nikon była jego jedynym wyrzutem 
sumienia. Na 
zewnątrz ulewa przybrała na sile. Krople zamazywały na szybie drobne refleksy 
skąpych świateł 
ulicznych, pokrywając pościel ruchomymi punkcikami, czarnymi strumyczkami i 
nikłymi 
cieniami, spływającymi bez ładu i składu jak strzępki życia.
- Lucas.
Wymówił na głos swoje imię tak, jak wymawiała je ona. Była zresztą jedyną osobą, 
która 
nazywała go po imieniu. Te pięć liter stanowiło symbol spustoszonej wspólnej 
ojczyzny, o jakiej 
niegdyś oboje marzyli. W ciemności Corso skupił wzrok na żarzącym się czerwono 
koniuszku 
papierosa. Kiedyś wydawało mu się, że bardzo kochał Nikon. Wtedy, gdy widział, 
jak jest piękna 
i inteligentna, nieomylna niczym papieska encyklika, pełna uczucia jak jej 
czarno-białe zdjęcia: 
dzieci z wielkimi oczami, starcy, psiaki o ufnym spojrzeniu. Kiedy stawała w 
obronie innych 
narodów, podpisywała manifesty na rzecz więzionych intelektualistów, 
ciemiężonych ludów i tak 
dalej. I jeszcze fok. Kiedyś nawet namówiła i jego, żeby podpisał coś w sprawie 
fok.
Uniósł się z łóżka, powoli, żeby nie zbudzić zjawy, która spała obok, wsłuchany 
w rytm 
oddechu, który - tak mu się zdawało - nieraz słyszał naprawdę. Jesteś martwy jak 
te twoje 
książki. Nigdy nikogo nie kochałeś, Corso. Wtedy jedyny raz wypowiedziała jego 
nazwisko. 
Jedyny i ostatni raz, gdy odmówiła mu swego ciała - i odeszła na zawsze, w 
poszukiwaniu tego 
dziecka, którego on nie chciał mieć.
Otworzył okno i poczuł wilgotny chłód nocy. Na twarz padały mu krople wody. 
Ostatni 
raz zaciągnął się papierosem, po czym upuścił go za okno patrząc, jak czerwony 
punkcik gaśnie 
w ciemności, opadając w mrok po uciętej bądź tylko niewidocznej trajektorii.
Pewnie deszcz pada dzisiaj i na inne kraje. Na ostatnie ślady Nikon. Na pola 
Waterloo, na 
praprapradziadka Corsa i jego towarzyszy. Na czerwono-czarny grób Juliana 
Sorela, ściętego za 
przekonanie, że wraz z odejściem Bonapartego śmierć spotykała też posągi z brązu 
przy 
zapomnianych drogach. Idiotyczny błąd. Lucas Corso wiedział jak nikt, że nadal 
można było 
wybrać sobie pole bitwy i zainkasować wynagrodzenie należne zaginionemu, a 
przecież 
przytomnemu żołnierzowi, obejmując posterunek pośród duchów z papieru i skóry, w 
cofającej 
się fali tysięcy rozbitków.
III. Ludzie w togach i ludzie z mieczami
„Ci, co są w grobie, milczą.
- Mówią, gdy Bóg zechce”
(P. Féval, Kawaler de Lagardčre,
przekład Haliny Popławskiej)
Lakierowana podłoga potęgowała stukot obcasów sekretarki. Lucas Corso szedł w 
ślad za 
nią długim korytarzem, gdzie panowały jasnokremowa barwa ścian, dyskretne 
oświetlenie i 
muzyka ambientalna. Wreszcie doszli do masywnych dębowych drzwi. Posłusznie 
odczekał, aż 
sekretarka odsunęła się na bok, posyłając mu krótki, zdawkowy uśmiech, i wszedł 
do gabinetu. 
Varo Borja siedział w fotelu z czarnej skóry, z ruchomym oparciem, między 
ważącym z pół tony 
mahoniem a oknem dającym cudowny widok na Toledo: na stare dachy koloru ochry, 
na gotycką 
iglicę katedry wykrojoną na tle jasnoniebieskiego nieba i na szarą bryłę 
alkazaru w głębi.
- Niech pan siada, Corso. Co słychać?
- W porządku.
- Musiał pan czekać.
Nie były to przeprosiny, a jedynie stwierdzenie faktu. Corso wykrzywił usta.
- Nie szkodzi. Tym razem tylko trzy kwadranse.
Varo Borja nie zadał sobie nawet trudu przywołania lekkiego uśmiechu. Corso 
zajął 
miejsce w fotelu przeznaczonym dla gości. Na stole nie było nic oprócz 
skomplikowanego, 
nowocześnie zaprojektowanego systemu telefonu i interkomu, stojącego na gładkim 
blacie, w 
którym odbijała się odwrócona sylwetka księgarza z pięknym pejzażem w tle. Varo 
Borja 
dobiegał pięćdziesiątki. Zdobiła go opalona łysina, często wystawiana na 
działanie promieni 
ultrafioletowych, i władcze oblicze o nieokreślonym wyrazie. Oczka miał 
niewielkie, ruchliwe i 
przebiegłe. Swą nadmierną tuszę ukrywał pod obcisłymi fantazyjnymi kamizelkami i 
marynarkami szytymi na miarę. Był markizem czegoś tam, a jego burzliwa, 
hulaszcza młodość 
obejmowała między innymi takie epizody jak notowanie w kartotekach policyjnych, 
skandal z 
oszustwem i cztery lata spędzone przezornie na dobrowolnym wygnaniu w Brazylii i 
Paragwaju.
- Coś panu pokażę.
Maniery miał szorstkie, nierzadko graniczące z umyślnym grubiaństwem, które 
pieczołowicie pielęgnował. Corso obserwował go, gdy tamten wstał z miejsca i 
skierował się ku 
niewielkiej gablotce, którą następnie otwarł wyciągniętym z kieszeni kluczykiem 
na złotym 
łańcuszku. Księgozbiór Vara Borji nie był przeznaczony dla publiczności i rynku 
(wyjąwszy 
stoiska rezerwowane dlań na najważniejszych targach międzynarodowych), nigdy też 
liczebność 
jego nie przekraczała pół setki starannie wybranych tytułów. Tropił rzadkie 
książki w 
najdalszych zakątkach świata, walcząc o nie zawzięcie i nieczysto, by potem 
spekulować w 
zależności od wahań rynku. Na jego przypuszczalnej liście figurowali 
kolekcjonerzy, 
konserwatorzy, rytownicy, drukarze i zaopatrzeniowcy - tacy jak Lucas Corso.
- Co pan o tym sądzi?
Corso sięgnął po wiekową książkę z ostrożnością, z jaką zwykli śmiertelnicy 
biorą w 
ramiona kilkumiesięczne dziecko. Oprawiona w równie starą kasztanową skórę ze 
złoceniami, 
była w znakomitym stanie.
- La Hypnerotomachia di Poliphilo Colonny - przeczytał. - Wreszcie pan tego 
dopadł.
- Trzy dni temu. Wenecja, rok 1545. In casa di figlivoli di Aldo. Sto 
siedemdziesiąt 
drzeworytów. Ten Szwajcar, o którym pan mówił, jest wciąż zainteresowany?
- Chyba tak. Niczego nie brakuje?
- Niczego. Wszystkie ksylografie oprócz czterech to przedruki z wydania z 1499 
roku.
- Mój klient wolałby pierwsze wydanie, ale spróbuję namówić go na drugie... Pięć 
lat 
temu jeden egzemplarz wymknął mu się z rąk podczas aukcji w Monako.
- Więc niech pan decyduje.
- Proszę mi dać kilka tygodni, żebym mógł się z nim skontaktować.
- Wolałbym zrobić to osobiście - Varo Borja uśmiechnął się jak rekin czyhający 
na 
kąpielowicza. - Oczywiście dostanie pan swój zwykły procent.
- Mowy nie ma. Szwajcar to mój klient.
Na twarzy tamtego pojawił się ironiczny uśmiech.
- Nikomu nie ufamy, co? Jak pan był dzieckiem, pewnie badał pan mleko własnej 
matki 
przed ssaniem.
- Za to pan by je pewnie odprzedał.
Varo Borja popatrzył uważnie na łowcę książek, który teraz nie miał w sobie nic 
z 
króliczka, a tym bardziej sympatycznego. Raczej przypominał wilka odsłaniającego 
z ukosa kły.
- Wie pan, Corso, co mi się w panu podoba? Naturalność, z jaką odgrywa pan rolę 
płatnego skrytobójcy, gdy tyle wokół mocnych w gębie demagogów... Takim 
niebezpiecznym 
chudzielcom jak pan nie dowierzał, zdaje się, Juliusz Cezar. Jak pan sypia?
- Jak niewinne dziecię.
- Jestem przekonany, że nie. Stawiam parę gotyków, że jest pan z tych, co to 
mają oczy 
szeroko otwarte w ciemnościach... Powiedzieć panu coś? Instynktownie nie wierzę 
chudzielcom 
pełnym ochoty i entuzjazmu. Posługuję się nimi tylko wówczas, gdy potrzeba mi 
dobrze płatnych 
najemników, ludzi bez korzeni i kompleksów. Nie mam zaufania do tych, co się 
popisują swoją 
ojczyzną, rodziną albo ideą.
Księgarz włożył z powrotem Poliphilo do gablotki i wybuchnął suchym śmiechem, 
bez 
cienia wesołości:
- Ma pan przyjaciół, Corso? Zastanawiam się czasem, czy ktoś taki może ich mieć.
- Niech się pan odpieprzy.
Propozycja ta została wypowiedziana z doskonałym chłodem. Varo Borja uśmiechnął 
się 
z wolna i z rozmysłem. Nie robił wrażenia obrażonego.
- Ma pan rację. Pana przyjaźń mnie nie obchodzi, kupuję pana lojalność 
najemnika, 
rzetelną i niezmienną. Tak czy nie? Honorowego zawodowca, który dopełnia umowy, 
choćby 
król, który mu zlecił zadanie, już zbiegł, bitwa była przegrana, a sytuacja bez 
wyjścia...
Spoglądał na Corsa z wyzywającą drwiną, badając jego reakcję. Ten jednak 
ograniczył się 
do niecierpliwego gestu, z jakim dotknął zegarka na lewym przegubie. Oczy miał 
zwrócone cały 
czas na Borję.
- Resztę może mi pan przesłać w liście - odezwał się. - Nie płaci mi pan za 
śmianie się z 
pańskich dowcipów.
Varo Borja zastanawiał się przez chwilę. Wreszcie, wciąż rozbawiony, skinął 
głową.
- I znów ma pan rację, Corso. Wracamy do interesów - rozejrzał się, po czym 
przeszedł 
do rzeczy. - Przypomina pan sobie Traktat o sztuce fechtunku Astarloi?
- Tak. Wydanie z 1870 roku, wielka rzadkość. Dostarczyłem panu jeden egzemplarz 
przed kilkoma miesiącami.
- Ten sam klient prosi teraz o Académie de l’espée. Zna pan?
- Chodzi o książkę czy o klienta?... Jak się nie używa zaimków, powstaje bałagan 
w 
wypowiedziach.
W posępnym spojrzeniu Vara Borji błysnął ślad uznania za tę uwagę:
- Nie każdy wysławia się tak precyzyjną prozą jak pan, Corso. Mówiłem o książce.
- Elzewir z XVII wieku. Duże in folio, z rycinami. Uważany za najpiękniejszą 
rozprawę o 
szermierce. I najdroższą.
- Kupujący zapłaci tyle, ile będzie trzeba.
- No to musimy się spotkać.
Varo Borja zajął ponownie miejsce w fotelu przy oknie z panoramą zabytkowego 
miasta i 
założył nogę na nogę. Z zadowoloną miną wsunął kciuki w kieszonki kamizelki. 
Niewątpliwie 
interesy szły dobrze. Niewielu spośród jego najwybitniejszych europejskich 
kolegów po fachu 
mogło cieszyć się takim widokiem zza biurka. Na Corsie jednak nie robiło to 
wrażenia. Tacy 
ludzie jak Varo Borja byli od niego zależni - tego faktu zresztą nie trzeba było 
obu panom 
wyjaśniać.
Poprawił na nosie przekrzywione okularki i spojrzał na księgarza.
- Co robimy z Poliphilem?
W głowie Vara Borji niechęć walczyła z zainteresowaniem, zaś jego oczka zerknęły 
najpierw na gablotę, potem na gościa.
- Zgoda - przystał wbrew sobie. - Niech pan pertraktuje ze Szwajcarem.
Corso skinął głową, nie zdradzając satysfakcji z tego drobnego zwycięstwa. Nie 
było 
żadnego Szwajcara - ale tę informację zachował dla siebie. Na taką książkę 
zawsze znajdą się 
kupcy.
- Porozmawiajmy o pańskich Dziewięciorgu Wrotach - zaproponował, dostrzegając na 
twarzy księgarza nagłe ożywienie.
- Porozmawiajmy. Przyjmuje pan zlecenie?
Corso odgryzał skórkę na kciuku tuż przy paznokciu. Wreszcie wypluł ją 
delikatnie na 
czyściuteńki blat.
- A jeśli okaże się, że pański egzemplarz jest fałszywy, a autentyczny jest 
któryś z 
pozostałych dwóch? Albo żaden?
Varo Borja z rozdrażnieniem szukał skórki Corsa na biurku. W końcu dał za 
wygraną.
- W takim przypadku - odpowiedział - dostanie pan dobrą ocenę i postąpi pan 
według 
moich instrukcji.
- Jakich?
- Wszystko w swoim czasie.
- Będę nalegał. Jakich instrukcji? - widział, że księgarz waha się przez chwilę. 
W zakątku 
mózgu, gdzie ulokowany był jego instynkt łowiecki, coś nieoczekiwanego zaczęło 
tykać. Tik-tak. 
Niemal bezgłośny dźwięk rozregulowanej maszyny.
- O tym - odezwał się tamten - zdecydujemy za chwilę.
- O czym mamy decydować? - Corsa zaczynało to lekko irytować. - Jeden egzemplarz 
znajduje się w kolekcji prywatnej, a drugi należy do publicznej fundacji. Żaden 
nie jest na 
sprzedaż. To znaczy, że w tym momencie cała sprawa się kończy: i moje 
możliwości, i pańskie 
żądania. Powiadam panu: ten czy tamten jest fałszywy bądź też nie. W każdym 
przypadku po 
zakończeniu weryfikacji inkasuję swoje i cześć.
To nie takie proste, zdawał się mówić uśmiech księgarza.
- To zależy.
- Tego się obawiałem... Pan coś kombinuje, prawda?
Varo Borja uniósł rękę, przyglądając się jej odbiciu w wypolerowanej powierzchni 
stołu. 
Następnie opuścił ją powoli, aż zetknęła się z odbiciem. Corso popatrzył na tę 
szeroką włochatą 
dłoń z ogromnym złotym sygnetem na małym palcu. Znał ją aż za dobrze. Widział, 
jak 
podpisywała zlecenia wypłat z nie istniejących kont, jak zatwierdzała ewidentne 
fałszerstwa, jak 
ściskała czyjeś ręce, gdy głowa planowała już zdradę. Nadal słyszał to 
podejrzane tik-tak - i naraz 
poczuł przedziwne zmęczenie. Już nie był pewien, czy chce dostać tę pracę.
- Nie jestem pewien - odezwał się - czy chcę dostać tę pracę.
Varo Borja musiał wyczuć coś w jego głosie, bo zmienił nieco front. Teraz splótł 
palce 
pod brodą i znieruchomiał. Światło zza okna podkreślało połysk na jego idealnie 
opalonej łysinie. 
Zastanawiał się, nie spuszczając wzroku z Corsa.
- Nigdy panu nie mówiłem, dlaczego zostałem księgarzem?
- Nie. I guzik mnie to obchodzi.
Tamten wybuchł teatralnym śmiechem. Można było wnosić, że dobrowolnie 
dostosowuje 
się do rozmówcy. Corso mógł sobie okazywać irytację, ale i tak będzie musiał 
wykonać kolejne 
polecenie.
- Płacę panu, żeby słuchał pan tego, co mam ochotę mówić.
- Tym razem jeszcze pan nie zapłacił.
Księgarz wysunął szufladę, wyciągnął bloczek blankietów czekowych i położył je 
na 
stole. Corso tymczasem rozglądał się wokół z bezbronną rezygnacją. Teraz mógł 
albo powiedzieć 
„żegnam, miłego dnia”, albo zostać i czekać. Teraz też wypadało go poczęstować 
drinkiem, ale 
gospodarzowi daleko było do Amfitriona. Wzruszył więc ramionami, muskając 
łokciem 
piersiówkę z dżinem, która wypychała mu jedną z kieszeni. To był jakiś absurd.
Doskonale wiedział, że nie pójdzie sobie, niezależnie od tego, czy mu się 
propozycja 
spodoba, czy nie. Varo Borja też to wiedział. Napisał jakąś liczbę, złożył 
podpis, wyrwał czek z 
bloczka i pchnął go w kierunku rozmówcy.
Corso zerknął na blankiet, nie biorąc go do ręki.
- Właśnie mnie pan przekonał - westchnął. - Zamieniam się w słuch.
Próżno by było szukać na twarzy księgarza wyrazu triumfu. Mignął tylko cień 
opanowanego i chłodnego przyzwolenia, tak jakby załatwiona właśnie sprawa 
napawała go 
wstrętem.
- Wszedłem w ten interes przez przypadek - zaczął opowieść. - Kiedyś okazało 
się, że nie 
mam w kieszeni ani grosza, a po zmarłym stryjecznym dziadku dziedziczę jedynie 
bibliotekę... 
Coś koło dwóch tysięcy tytułów, z czego może setka była cokolwiek warta. Wśród 
nich 
znajdowało się pierwsze wydanie Don Kichota, kilka trzynastowiecznych psałterzy 
i jeden z 
czterech istniejących egzemplarzy Champfleury Geoffroy Tory’ego... I co pan na 
to?
- Miał pan za dużo szczęścia.
- A więc przyznaje pan - skinął głową Varo Borja z wyrachowaną obojętnością. 
Jego 
relacja była wyzuta z samozadowolenia, jakim zazwyczaj grzeszą różni 
triumfatorzy, gdy mówią 
o sobie. - Wtedy zupełnie się nie orientowałem, że istnieją kolekcjonerzy 
rzadkich książek, ale 
domyśliłem się jednego: znajdą się ludzie gotowi zapłacić fortunę za białe 
kruki. A ja właśnie 
byłem w posiadaniu kilku z nich... Tak poznałem słowa i zwroty, o których 
istnieniu dotąd nie 
miałem bladego pojęcia, jak kolofon, ornament ząbkowy, złota proporcja czy 
tłoczenie 
wachlarzowe... Stopniowo rodziła się we mnie namiętność do tego biznesu i 
wielkie odkrycie: 
niektóre książki się sprzedaje, niektóre się zachowuje. W tym drugim przypadku 
bibliofilia staje 
się nową religią: porywa cię na całe życie.
- Jestem wzruszony. A teraz chciałbym się dowiedzieć, co Dziewięcioro Wrót i ja 
mamy 
wspólnego z pańską trudną drogą życiową.
- Wcześniej zapytał mnie pan, co będzie, jeśli mój egzemplarz okaże się 
fałszywy... Otóż 
mogę to panu zdradzić już teraz: on jest fałszywy.
- Skąd pan to wie?
- Wiem z absolutną pewnością.
Grymas, jaki pojawił się na twarzy Corsa, miał wyrażać jego opinię na temat 
„absolutnej 
pewności” w dziedzinie bibliofilii.
- Przecież w Bibliografii powszechnej Mateu i w katalogu Terral-Coy wymieniany 
jest 
jako autentyk...
- Owszem - kiwnął głową Varo Borja. - Tyle że u Mateu jest drobny błąd: wymienia 
się 
tam osiem zamiast dziewięciu faktycznych rycin... Zresztą tak zwana formalna 
autentyczność nie 
ma większego znaczenia. Zdaniem bibliografów egzemplarze Fargasa i Ungern też są 
w 
porządku.
- Może są. Wszystkie trzy.
Księgarz machnął ręką z powątpiewaniem.
- To niemożliwe. Akta procesu drukarza Torchii nie pozostawiają cienia 
wątpliwości: 
ocalał tylko jeden egzemplarz - przez jego twarz przemknął tajemniczy 
półuśmiech. - Poza tym 
mam też inne podstawy do mojej opinii.
- Na przykład?
- To już nie leży w pana zakresie.
- Więc po co jestem panu potrzebny?
Varo Borja odsunął się w tył z fotelem i wstał.
- Pan pozwoli ze mną.
- Już mówiłem - Corso pokręcił głową - że mnie ta historia nie interesuje.
- Kłamstwo. Pan umiera z ciekawości i gotów jest pan to zrobić za darmo.
Chwycił czek w dwa palce i wsunął go do kieszeni kamizelki. Następnie 
poprowadził 
Corsa spiralnymi schodkami piętro wyżej. Biuro księgarza znajdowało się na 
tyłach jego 
własnego domu - dużej średniowiecznej budowli w starej części miasta. Jej kupno 
i adaptacja 
kosztowały gospodarza fortunę. Corso podążał za nim korytarzem wiodącym do sieni 
i głównego 
wejścia, aż doszli do drzwi zabezpieczonych nowoczesnym urządzeniem alarmowym. 
Pokój był 
duży, posadzkę miał z czarnego marmuru, strop z grubych belek. Okna chroniły 
kraty, równie 
zabytkowe jak cały dom. Tu też znajdowało się biurko, skórzane fotele i wielki 
kamienny 
kominek. Na ścianach, pod którymi ustawione były regały pełne książek, Corso 
dojrzał piękne 
grafiki - Holbeina i Dürera, jak mógł ocenić.
- Ładne miejsce - przyznał. Nigdy przedtem tu nie był. - Ale zawsze mi się 
zdawało, że 
pan trzyma książki w piwnicy.
Varo Borja stanął obok niego.
- Te należą do mnie. Żadna nie jest na sprzedaż. Niektórzy zbierają powieści 
rycerskie, 
inni powieści dworskie. Jeszcze inni szukają wydań Don Kichota czy książek nie 
przyciętych 
przez introligatora. Te, które pan tu widzi, mają jednego bohatera: diabła.
- Mogę rzucić okiem?
- Po to pana przyprowadziłem.
Corso postąpił kilka kroków naprzód. Wszystkie księgi miały zabytkowe oprawy - 
od 
zwykłej skóry inkunabułów, rozpiętej na desce, po wykwintne marokiny z 
inkrustacjami i 
rozetami. Marmurowa posadzka szczęknęła pod jego zaniedbanymi butami, gdy 
przystanął przed 
jedną z oszklonych szaf i pochylił się ku napisom na grzbietach. De spectris et 
apparitionibus 
Juana Rivia. Summa diabolica Benedicta Casiana. La haine de Satan Pierre’a 
Crespeta. 
Steganografia opata Tritemio. De Consummatione saeculi Pontiana... Tytuły cenne 
i niezwykle 
rzadkie - większość z nich Corso znał jedynie z notek bibliograficznych.
- Czy jest coś piękniejszego? - odezwał się Varo Borja, z uwagą śledzący jego 
ruchy. - 
Piękniejszego niż ten połysk złoceń na skórze widziany przez szybę? Nie mówiąc 
już o skarbach, 
jakie są wewnątrz: o całych stuleciach badań i gromadzonej wiedzy. O 
rozwiązaniach wszystkich 
tajemnic wszechświata i ludzkiego serca - uniósł nieco ramiona, a potem je 
opuścił, jakby 
rezygnując z wyrażenia swej dumy posiadacza. - Znam ludzi, którzy byliby zdolni 
zabić za taką 
kolekcję.
Corso skinął głową, nie odrywając wzroku od książek.
- Na przykład pan - zauważył. - Aczkolwiek nie osobiście. Tak by pan załatwił, 
żeby kto 
inny zabił w pana imieniu.
W śmiechu Vara Borji zabrzmiała pogarda.
- Oto jedna z korzyści posiadania pieniędzy: można wynająć zbirów do brudnej 
roboty i 
pozostać czystym jak dziewica.
Corso zerknął na księgarza.
- Jest to jakiś punkt widzenia - przyznał po chwili milczenia, jak gdyby 
istotnie 
medytował nad czymś. - Ja w każdym razie bardziej gardzę tymi, co to sobie rąk 
nie kalają. 
Dziewicami.
- Nie obchodzi mnie, kim pan gardzi, więc chyba możemy się zabrać do poważnych 
spraw.
Varo Borja przeszedł się wzdłuż szyb. Za każdą znajdowała się chyba setka 
książek.
- Ars Diavoli... - otworzył najbliższą szafę i przesunął pieszczotliwie palcami 
po 
grzbietach. - Nie znajdzie ich pan razem w żadnym innym miejscu. Najrzadsze, 
najstaranniej 
wybrane. Całe lata poświęciłem tej kolekcji, a wciąż brakowało mi jednego 
arcydzieła.
Wyciągnął jedną z ksiąg, in folio, oprawioną w czarną skórę w stylu weneckim, 
bez tytułu 
na okładce, za to z pięcioma bindami na grzbiecie i złotym pentagramem z tyłu. 
Corso wziął tom 
do ręki i otworzył z największą ostrożnością. Na pierwszej zadrukowanej stronicy 
- pierwotnie 
okładki - wszystko było po łacinie: DE UMBRARUM REGNI NOVEM PORTIS - Księga 
Dziewięciorga Wrót do Królestwa Cieni. Dalej znak drukarza i dane o miejscu, 
nazwisku i dacie: 
Venetiae, apud Aristidem Torceiam, M.DC.LX.VI. Cum superiorum privilegio 
veniaque. Za 
specjalnym przyzwoleniem zwierzchników.
Varo Borja z zainteresowaniem obserwował efekt.
- Znać bibliofila - odezwał się - po sposobie dotykania książki.
- Nie jestem bibliofilem.
- Jasne. Ale czasami można panu zapomnieć pańską rolę najemnego żołdaka... Przy 
książkach pewne gesty bardzo uspokajają, a inne są właściwie zbrodnicze.
Corso przerzucił kilka kartek. Cały tekst był łaciński, ładnie wydrukowany na 
grubym 
papierze dobrej jakości, wciąż w znakomitym stanie. Księga zawierała dziewięć 
wspaniałych 
rycin, przedstawiających sceny w stylu średniowiecznym. Zatrzymał się nad jedną 
z nich, na 
chybił trafił. Nosiła łaciński numer V, obok którego widniała litera hebrajska 
(jednocześnie 
liczebnik) i - z drugiej strony - grecka. U dołu fragment słowa bądź też szyfr: 
FR.ST.A. Pod 
zamkniętymi drzwiami siedział człowiek o wyglądzie kupca i liczył złote monety, 
które 
wyjmował z wora, nie patrząc na stojący za nim szkielet, w jednej ręce dzierżący 
klepsydrę z 
piaskiem, a w drugiej wiejskie widły.
- Co pan sądzi? - spytał księgarz.
- Mówił pan, że jest fałszywy, a na to nie wygląda. Dobrze pan zbadał?
- Z lupą i co do najmniejszego przecinka. Miałem sporo czasu, kupiłem go pół 
roku temu, 
gdy spadkobiercy Gualteria Terrala postanowili sprzedać jego bibliotekę.
Łowca książek znów przerzucił parę stronic. Ilustracje były przepiękne i tchnęły 
wytworną, a zarazem zagadkową prostotą. Na którejś ujrzał dziewczynę na chwilę 
przed 
ścięciem przez kata w zbroi, z mieczem uniesionym nad głową.
- Wątpię, żeby spadkobiercy wystawili na sprzedaż falsyfikat - odezwał się 
przejrzawszy 
księgę. - Mają sporo forsy, a na książkach im nie zależy. Skatalogował tę 
bibliotekę sam dom 
aukcyjny Claymore... Poza tym ja znałem starego Terrala. Nigdy nie włączyłby do 
kolekcji 
egzemplarza podrobionego czy częściowo choćby sfabrykowanego.
- Zgadza się - przytaknął Varo Borja. - Co więcej, Terral odziedziczył 
Dziewięcioro Wrót 
po swoim teściu Lisardzie Coyu, bibliofilu o niewzruszonych zasadach.
- Który z kolei - Corso odłożył książkę na stół i z kieszeni płaszcza wyciągnął 
notes - 
kupił ją od Włocha Domenica Chiary, a jego rodzina, jeśli wierzyć katalogowi 
Weissa, posiadała 
ją od 1817 roku...
Księgarz skinął głową z zadowoleniem.
- Widzę, że zgłębił pan temat.
- Naturalnie, że tak - Corso popatrzył na niego, jakby usłyszał jakiś idiotyzm. 
- To moja 
praca.
Varo Borja wykonał pojednawczy gest.
- Nie wątpię w dobrą wiarę Terrala i jego spadkobierców - wyjaśnił. - Nie 
twierdzę też, że 
ta książka nie jest z epoki.
- Powiedział pan, że jest fałszywa.
- Może słowo „fałszywa” nie jest najwłaściwsze.
- Więc proszę wyjaśnić. Wszystko pochodzi z tamtych czasów - Corso wziął na nowo 
książkę do ręki, przyłożył opuszek kciuka do brzegu stronic i kartkował szybko, 
wsłuchując się w 
dźwięk. - Nawet papier szeleści tak, jak trzeba.
- A jednak coś tu nie jest, jak trzeba. I nie chodzi o papier.
- Może ksylografie?
- A co z nimi?
- Nie pasują. Można by się raczej spodziewać miedziorytów. W 1666 roku już nie 
używano drzeworytu.
- Niech pan nie zapomina, że mamy do czynienia z wyjątkowym wydaniem. Ryciny są 
reprodukcjami dawniejszych ilustracji, które drukarz zapewne odkrył albo ujrzał.
- W Delomelanikonie... Naprawdę pan w to wierzy?
- Nie pana rzecz, w co ja wierzę. W każdym razie dziewięć oryginalnych rycin 
przypisuje 
się nie byle komu... Jak mówi legenda, po upadku i wygnaniu z niebios Lucyfer 
sporządził zbiór 
formuł magicznych na użytek swoich uczniów: przepis mistrzowski przyzywania 
Cienia. 
Straszliwą księgę, przechowywaną w tajemnicy, wielokrotnie paloną, sprzedawaną 
za cenę złota 
przez jej nielicznych, uprzywilejowanych posiadaczy... Te ilustracje są w 
rzeczywistości 
piekielnymi rebusami. Wsparte tekstem i odpowiednią wiedzą pomagały przywołać 
księcia 
Ciemności.
Corso przytaknął z przesadną powagą.
- Znam lepsze sposoby zaprzedania duszy.
- Niech pan nie żartuje, bo to poważniejsza sprawa, niż się może wydawać... Wie 
pan, co 
znaczy Delomelanikon?
- Chyba tak. Pochodzi z greki: delo, czyli przyzywać, i melas: czarny, mroczny.
Varo Borja zachichotał skrzekliwie i z aprobatą.
- Zapomniałem, że mam przed sobą oczytanego żołdaka. Ma pan rację: przywołać 
ciemności, a może dokonać iluminacji... O tej cudownej księdze wspominali prorok 
Daniel, 
Hipokrates, Józef Flawiusz, Albert Wielki i papież Leon III. Historia pisma 
ludzkiego liczy sobie 
tylko sześć tysięcy lat, podczas gdy Delomelanikon jest ponoć trzykrotnie 
starszy... Pierwszą 
wzmiankę bezpośrednią znajdujemy w papirusie z Turis, zapisanym trzydzieści trzy 
stulecia 
temu. Następnie między pierwszym wiekiem przed a drugim wiekiem po Chrystusie 
kilkakrotnie 
pojawia się na kartach Corpus Hermeticum. Wedle Asclemandres księga ta pozwala 
„stanąć oko 
w oko ze Światłością”... Znajduje się też w częściowym spisie zawartości 
Biblioteki 
Aleksandryjskiej przed jej trzecim i ostatecznym zniszczeniem w roku 646 - mowa 
jest tam 
wręcz o zawartych w niej dziewięciu magicznych zagadkach... Od tamtej pory jej 
ślad to pojawia 
się, to znika wśród pożarów, wojen i katastrof.
Corso wyszczerzył zęby w niedowierzającym uśmieszku.
- Jak zwykle. Wszystkie cudowne księgi mają tę samą legendę: od Thota po 
Nicolasa 
Flamela. Kiedyś jakiś maniak chemii hermetycznej zlecił mi zdobycie ksiąg 
cytowanych w 
bibliografii Fulcanellego i jego uczniów. Nie było sposobu, żeby go przekonać, 
że połowa 
tamtych tytułów nigdy nie została napisana.
- Tę księgę napisano na pewno. Jakimś potwierdzeniem jej istnienia może być 
umieszczenie Delomelanikonu przez Święte Oficjum na indeksie... I co pan na to?
- Jakie ma znaczenie, co ja na to? Niejeden adwokat nie wierzy w niewinność 
swojego 
klienta, ale doprowadza do jego uniewinnienia.
- O to chodzi. Ja wynajmuję pańską sprawność, a nie wiarę.
Corso znów zajrzał do książki. Na innej ilustracji, opatrzonej numerem I, widać 
było 
warowne miasto na wzgórzu. W jego stronę zmierzał konno dziwny mężczyzna bez 
broni, 
trzymający palec na ustach, jakby namawiał do współuczestnictwa w spisku albo do 
milczenia. 
Towarzyszące rycinie słowa brzmiały: NEM. PERV.T QUI N.N LEG. CERT.RIT.
- To abrewiatura, łatwa do rozszyfrowania - wyjaśnił Varo Borja, obserwując jego 
zachowanie. - Nemo pervenit qui non legitime certaverit...
- „Nie trafi tam nikt, kto w walce nie przestrzega reguł”?
- Mniej więcej. Na razie jest to jedyna z dziewięciu maksym, jaką jesteśmy w 
stanie 
objaśnić z całą pewnością. Niemal identyczna figuruje w dziełach Rogera Bacona, 
specjalisty w 
dziedzinie demonologii, kryptografii i magii... Bacon utrzymywał, że jest 
posiadaczem 
Delomelanikonu, który wcześniej należał do króla Salomona, księgi z kluczami do 
straszliwych 
tajemnic, składającej się z ilustrowanych zwojów pergaminu. Została ona spalona 
w 1350 roku 
na osobiste polecenie papieża Innocentego VI, który oznajmił: „Zawiera sposoby 
na przyzywanie 
demonów...” Trzy wieki później Aristide Torchia postanowił wydrukować ją w 
Wenecji z 
oryginalnymi ilustracjami.
- Są zbyt doskonałe - zaoponował Corso. - Nie mogą być oryginalne: mają za mało 
archaiczny styl.
- Tu się zgadzamy. Niewątpliwie Torchia rzecz zaktualizował.
Na innej rycinie, noszącej numer III, widniał most na rzece zaopatrzony w 
ufortyfikowane bramy. Podniósłszy wzrok, Corso ujrzał enigmatyczny uśmiech Vara 
Borji: 
księgarz wyglądał teraz jak alchemik, świadom tego, co się warzy w jego tyglu.
- I ostatnie ogniwo - rzekł tamten. - Giordano Bruno, męczennik za sprawę 
racjonalizmu, 
matematyk i orędownik teorii o krążeniu Ziemi wokół Słońca... - tu Varo Borja 
machnął z 
lekceważeniem ręką, jakby te rzeczy uważał za drugorzędne. - To jednak tylko 
część jego dzieł, 
liczących sześćdziesiąt jeden tomów. Magia zajmuje tam bardzo ważne miejsce. 
Niech pan 
zauważy: Bruno bezpośrednio wspomina Delomelanikon, używając greckich słów delo 
i melas, 
po czym dodaje: „Na drodze tych, co wiedzy pragną, Dziewięcioro Wrót sekretnych 
się 
znajduje”. Wcześniej mówi o sposobach na to, by Światłość rozbłysła ponownie. 
„Sic luceat 
Lux” - pisze. Zbiegiem okoliczności, tych samych słów - tu Borja wskazał Corsowi 
znak 
drukarza: drzewo rozszczepione przez piorun, wąż i dewiza - używa Aristide 
Torchia na 
frontyspisie Dziewięciorga Wrót... Jak pan to widzi?
- Widzę nienajgorzej. Ale to wcale nie musi być to samo. Łatwo jest nadać 
dowolne 
znaczenie jakiemukolwiek tekstowi, a już zwłaszcza dawnemu i pisanemu 
dwuznacznie.
- A przynajmniej ostrożnie. Z tym że Giordano Bruno akurat zapomniał o złotej 
zasadzie 
przetrwania: Scire, tacere. Wiedzieć i milczeć. Najwyraźniej wiedział 
wystarczająco dużo, ale 
mówił ponad miarę. Zbiegów okoliczności jest więcej: Giordano Bruno zostaje 
ujęty w Wenecji, 
uznany za zatwardziałego heretyka i spalony żywcem w Rzymie na Campo dei Fiori w 
lutym 
1600 roku. Tym samym szlakiem, przez te same miejsca i w te same dni podąża 
sześćdziesiąt 
siedem lat później Aristide Torchia: pojmany w Wenecji, torturowany w Rzymie, 
spalony na 
Campo dei Fiori w lutym 1667. W tym czasie - niech pan zwróci uwagę - już 
niewielu ludzi 
trafiało na stos, a on trafił.
- Odczuwam podziw - rzekł Corso, nie odczuwając go w ogóle.
W cmoknięciu Vara Borji odezwała się uraza.
- Zastanawiam się czasami, czy pan potrafi w cokolwiek uwierzyć.
Corso przywołał na twarz wyraz zastanowienia, po czym wzruszył ramionami.
- Kiedyś w coś tam wierzyłem... Byłem młody i okrutny. Dzisiaj mam czterdzieści 
pięć 
lat, jestem stary i okrutny.
- Ja też. Ale są takie sprawy, w które wierzę. Sprawy, od których tętno mi 
rośnie.
- Na przykład pieniądze?
- Niech pan nie kpi. Pieniądze są kluczem do mrocznych drzwi ludzkiego wnętrza. 
Kupują mi chociażby pana. Dzięki nim mogę sobie pozwolić na jedyną rzecz na tym 
świecie, 
jaką szanuję: na te książki - przeszedł się po pokoju wzdłuż przepełnionych 
szaf. - Są stworzone 
na obraz i podobieństwo tych, co napisali owe stronice. Odzwierciedlają ich 
zajęcia, tajemnice, 
pragnienia, życie, śmierć... Są materią żywą: trzeba umieć je nakarmić, 
ochronić...
- I wykorzystać.
- Czasami.
- A ta nie działa.
- Nie działa.
- Próbował pan.
Corso nie pytał, tylko stwierdzał. Varo Borja posłał mu nieprzyjazne spojrzenie.
- Zgłupiałeś pan. Wystarczy powiedzieć, że jestem pewien jej nieautentyczności. 
Dlatego 
chcę ją porównać z pozostałymi egzemplarzami.
- Upieram się, że ten nie musi być fałszywy. Wiele książek pochodzących z tego 
samego 
wydania różni się między sobą... Tak naprawdę nie ma dwóch identycznych, bo już 
w momencie 
narodzin każda nabiera swoich drobnych właściwości. Później też każdy tom żyje 
własnym 
życiem: wypadają kartki, pojawiają się dodruki brakujących albo zupełnie nowe 
strony, dochodzą 
oprawy... Po latach dwie książki wydrukowane w tej samej prasie mogą być 
zupełnie do siebie 
niepodobne. Czemu nie miałoby tak być w tym przypadku?
- Niech pan to sprawdzi. Niech pan zbada Dziewięcioro Wrót, jakby chodziło o 
zbrodnię. 
Niech pan pójdzie każdym tropem, przebada każdą stronę, każdą rycinę, papier, 
oprawę... Niech 
pan sięgnie wstecz w tym śledztwie i dowie się, skąd pochodzi mój egzemplarz. 
Potem w Sintrze 
i Paryżu zrobi pan to samo z pozostałymi.
- Wiele by mi pomogła informacja, na jakiej podstawie twierdzi pan, że ten jest 
fałszywy.
- Nie mogę panu powiedzieć. Niech pan zaufa mojej intuicji.
- Pańska intuicja będzie pana kosztować sporo forsy.
- A pan niech ją po prostu wydaje.
Wyciągnął z kieszeni czek i wręczył Corsowi, który z wahaniem obrócił go w 
palcach.
- Dlaczego płaci mi pan z góry? Nigdy pan tego nie robił.
- Będzie pan miał dużo wydatków. Musi pan z czymś wystartować - podał gościowi 
grubą 
teczkę z dokumentami. - Tu ma pan wszystko, co udało mi się sprawdzić odnośnie 
do tej księgi. 
Może się panu przydać.
Corso nadal wpatrywał się w czek.
- To za dużo jak na zaliczkę.
- A nuż pojawią się jakieś komplikacje...
- Co pan powie...
Słysząc te ironiczne słowa, księgarz odchrząknął. Dochodzili do sedna sprawy.
- Jeśli wszystkie trzy egzemplarze są fałszywe albo niekompletne - ciągnął - 
kończy pan 
pracę i zamykamy sprawę... - przerwał, pogładził dłonią opaloną łysinę i 
uśmiechnął się z trudem 
do Corsa. - Ale któraś książka może się okazać autentykiem i wtedy dostanie pan 
więcej 
pieniędzy. Bo w takim przypadku będę ją chciał mieć dla siebie niezależnie od 
środków i 
kosztów.
- Żartuje pan, prawda?
- Nie w głowie mi żarty, Corso.
- To nielegalne.
- Już pan robił różne rzeczy nielegalnie.
- Ale nie tego formatu.
- Nikt panu nie płacił tyle, ile ja zapłacę.
- A jaką mam gwarancję?
- Pozwalam panu zabrać ze sobą tę książkę jako materiał porównawczy... Chyba 
wystarczająca gwarancja?
Tik-tak. Corso, wciąż trzymając Dziewięcioro Wrót w dłoni, wsunął czek między 
strony 
niczym zakładkę i zdmuchnął z książki niewidoczny pył. Następnie oddał ją 
księgarzowi.
- Przed chwilą mówił pan, że za pieniądze można wszystko kupić, więc niech pan 
się o 
tym przekona osobiście. Niech się pan spotka z właścicielami i sam umoczy dupę.
Odwrócił się i ruszył w stronę drzwi, zastanawiając się, ile kroków zdąży 
zrobić, nim 
Varo Borja się odezwie. Trzy.
- To nie jest zadanie dla ludzi w togach - powiedział gospodarz - ale dla ludzi 
z mieczami.
Zmienił się ton jego głosu. Zabrakło aroganckiej pewności siebie i lekceważenia 
wobec 
zatrudnianego najemnika. Anioł - wyryty przez Dürera - trzepotał skrzydłami 
łagodnie w 
oszklonej ramce na ścianie, a tymczasem buty Corsa powoli zawróciły na czarnym 
marmurze 
posadzki. Między pełnymi książek szafami a okratowanym oknem z widokiem na 
katedrę stał 
Varo Borja, mając wokół siebie wszystko, co mógł kupić za pieniądze, i 
zakłopotany mrugał 
powiekami. Na jego ustach jeszcze trwał arogancki uśmieszek. Nawet palce stukały 
z 
mechaniczną pogardą w okładkę książki. Ale Lucas Corso na długo przed tą 
chwalebną chwilą 
nauczył się dostrzegać w cudzych oczach klęskę. Oraz strach.
Tętno miał spokojne, w sercu satysfakcję. Bez słowa podszedł do Vara Borji, 
wyciągnął 
czek spomiędzy kart Dziewięciorga Wrót i złożywszy go starannie, wsunął do 
kieszeni. 
Następnie wziął teczkę i książkę.
- Będę z panem w kontakcie - rzekł wreszcie.
Wiedział, że kości zostały rzucone, że właśnie wkroczył na planszę 
niebezpiecznej gry i 
że za późno na wycofanie się. Ale on lubił grę. Szedł w dół schodami i śmiał się 
pod nosem, 
zostawiając za sobą echo tego śmiechu. Varo Borja mylił się: pewnych rzeczy nie 
da się kupić za 
pieniądze.
Schody przy głównym wejściu wychodziły na dziedziniec z ocembrowaną studnią i 
dwoma marmurowymi lwami weneckimi, oddzielony od ulic kutym ogrodzeniem. Od 
strony 
Tagu ciągnęło nieprzyjemną wilgocią, toteż Corso zatrzymał się pod mauretańskim 
łukiem 
sklepiającym wejście i postawił kołnierz płaszcza. Ruszył wąskimi, cichymi 
uliczkami o 
nierównym bruku, aż doszedł do placyku z bezlistnymi wciąż kasztanowcami, 
rosnącymi u stóp 
dzwonnicy kościoła. Znalazł tu bar z żelaznymi stolikami, a w nim prostokątną 
plamę ciepławego 
słońca. Usadowił się w ogródku, a jego zdrętwiałe ciało zaczęło tajać. Dwie 
szklanki dżinu bez 
lodu na dzień dobry zdołały unormować sytuację wewnętrzną. Dopiero teraz 
otworzył teczkę 
dotyczącą Dziewięciorga Wrót i zajął się nią na serio.
Były tam czterdzieści dwie strony maszynopisu informującego o wszystkich 
historycznych przejściach książki, zarówno domniemanego oryginału - 
Delomelanikonu, czyli 
Przywołania Ciemności - jak i dzieła Torchii Dziewięcioro Wrót do Królestwa 
Cieni, wydanego 
w Wenecji w 1666 roku. Były też aneksy: bibliografia, fotokopie cytatów z 
tekstów klasycznych 
i dane dotyczące pozostałych dwóch znanych egzemplarzy - ich właścicieli 
(aktualne adresy), 
przypadków konserwacji, dat nabycia.
A ponadto transkrypcja akt procesowych Aristidego Torchii i relacja naocznego 
świadka, 
niejakiego Gennara Galeazza, który opisywał ostatnie chwile nieszczęsnego 
drukarza:
„...Wstąpił na szafot, z Bogiem się nie pojednawszy, i milczał uparcie. Gdy 
ogień podłożono, dym dusić go począł. Oczy z orbit mu wyszły,; onże zaś 
zakrzyknął okrutnie, Ojcu się polecając. Wielu przytomnych żegnało się, w 
chwili śmierci bowiem o łaskę Boga błagał. Inni zaś powiadają, jako to ku 
dołowi, to jest ku wnętrzu ziemi krzyczał...”
Po przeciwnej stronie placu przejechał samochód, znikając w uliczce wiodącej do 
katedry. Silnik warkotał jeszcze chwilę za rogiem, jak gdyby kierowca zatrzymał 
się na moment, 
po czym oddalił się w dół ulicy. Corso ledwie odnotował ten fakt, zatopiony w 
lekturze księgi.
Pierwsza strona była pierwotną okładką, druga - kompletnie czysta. Na trzeciej 
rozpoczynał się właściwy tekst, opatrzony pięknym inicjałem N. Był to tajemniczy 
wstęp.
Nos p.tens. L.f.r, juv.te Stn. Blz.b, Lvtn, Elm, atq Ast.rot. ali.q, h.die 
ha.ems 
ace.t pct fo.de.is c.mt. qui no.st; et h.ic pol.icem am.rem mul. flo.em 
virg.num de.us mon. hon v.lup et op. For.icab tr.d.o, eb.iet i.li c.ra er. No.is 
of.ret se.el in ano sag. sig. s.b ped. cocul.ab sa Ecl.e et no.s. r.gat i.sius 
er.t; 
p.ct v.v.t an v.q fe.ix in t.a hom. et ven .os.ta int. nos ma.et D:
Fa.t in inf int co.s daem.
Satanas. Belzebub, Lcfr, Elimi, Leviathan, Astaroth
Siq pos mag. diab. et daem. pri.cp dom.
Po tym wstępie, którego autorstwo wydawało się oczywiste, zaczynał się tekst. 
Corso 
przeczytał pierwsze linijki.
D. mine mag. que L. fr, te D.um m. Et.pr ag.sco. et pol.cor t ser.ire, a.ob.re 
quam.d p. vvre; et rn.io al.rum d. et js.ch.st. et a.s sn.ts tq.e s.ctas e. 
Ec.les. 
apstl. et rom. et om. i sc.am. et o.nia ips. s.cramen. et o.nes atio et r.g. 
q.ib 
fid. pos.nt int.rcd. p.o me; et t.bi po.lceor q. fac. qu.tqu.t m.lum pot., et 
atra. 
ad mala p. omn. Et ab. rncio chrsm. et b.ptm et omn…
Podniósł wzrok na portyk kościoła, na którego obłąkach widniały sceny z Sądu 
Ostatecznego, spatynowane na skutek deszczu i zmiennej pogody. Poniżej, w 
dzielącej odrzwia 
na dwie części kolumnie znajdowała się nisza. Schroniony w niej Pantokrator z 
gniewną miną 
unosił prawicę, przywodząc na myśl raczej karę niż łaskę. W lewej dzierżył 
otwartą księgę - i 
Corso nie mógł opędzić się od nieuchronnych skojarzeń. Rozejrzał się wokół, 
popatrzył na wieżę 
kościelną i otaczające budynki, których fasady wciąż nosiły herby biskupie, i 
pomyślał, że także 
one były niegdyś świadkami egzekucji inkwizycyjnych. Ostatecznie jesteśmy w 
Toledo. W tyglu 
tajemnych kultów, misteriów inicjacyjnych, fałszywych przechrztów. I heretyków.
Pociągnął tęgi łyk dżinu i wrócił do książki. Łaciński tekst, pisany 
abrewiaturą, zapełniał 
sto pięćdziesiąt siedem stronic. Ostatnia była pusta. Pozostałe dziewięć 
stanowiły słynne ryciny, 
inspirowane wedle legendy przez samego Lucyfera. U góry każdej ksylografii 
widniały liczby: 
rzymska, hebrajska i grecka, na dole zaś inskrypcja łacińska, napisana takim 
samym szyfrem jak 
cała księga. Corso zamówił trzeci dżin i przyjrzał im się uważniej. Przypominały 
figury Tarota 
albo średniowieczne alegorie: król i żebrak, pustelnik, wisielec, śmierć, kat. 
Na ostatniej rycinie 
był smok, którego dosiadała piękna kobieta. Zbyt piękna jak na ówczesną 
moralność 
zdeterminowaną przez Kościół.
Identyczną ilustrację znalazł na fotokopii stronicy z Bibliografii powszechnej 
Mateu, 
aczkolwiek naprawdę wcale nie była identyczna. Corso miał w dłoni egzemplarz z 
biblioteki 
Terral-Coy, tymczasem zreprodukowany u Mateu drzeworyt pochodził - jak pisał w 
1929 roku 
znawca z Majorki - z innej księgi:
„Torchia (Aristide). De Umbinrum Regni Novem Portis. Venetiae, apud 
Aristidem Torchiam. MLCLXVI. In folio. 160 str. w tym okł. 9 rycin 
drzew, poza pagin. Bardzo rzadkie. Znane tylko 3 egz. Biblioteka Fargas, 
Sintra, port. (zob. ilustr.). Biblioteka Coy, Madryt, hiszp. (brak ryc. 9). 
Biblioteka Morel, Paryż, fr.”
##MATEU.jpg
Brak ryciny numer 9. Jak stwierdził Corso, informacja była nieprawdziwa. 
Ksylografia 
dziewiąta jak najbardziej znajdowała się na miejscu w egzemplarzu, który miał 
przed sobą - 
kiedyś Biblioteka Coy, później Terral-Coy - obecnie należącym do Vara Borji. 
Winę ponosił albo 
chochlik drukarski, albo sam stary Mateu. W 1929 roku, kiedy opublikowano 
Bibliografię 
powszechną, technika druku i mechanizm rozpowszechniania pozostawiały wiele do 
życzenia. 
Wielu erudytów wspominało książki, o których słyszeli od osób trzecich. Możliwe, 
że 
wybrakowanym egzemplarzem był któryś z pozostałych. Corso zapisał coś na 
marginesie. To 
trzeba było sprawdzić.
Zegar wybił trzecią. Z wieży i z dachów uniosły się spłoszone gołębie. Corso 
wzdrygnął 
się, jakby powoli wracał do siebie. Pomacał się po ubraniu, wyjął z kieszeni 
banknot i 
zostawiwszy go na stoliku, ruszył piechotą. Dzięki dżinowi odczuwał przyjemny 
dystans - 
dźwięki i obrazy rzeczywistości docierały jak przez watę. Teczkę i księgę wsunął 
do brezentowej 
torby, którą przewiesił przez ramię. Na chwilę przystanął, żeby podziwiać 
zagniewanego 
Pantokratora na portyku kościoła. Nie spieszył się, zresztą wolał się trochę 
rozruszać, dlatego 
postanowił na stację kolejową iść piechotą.
Doszedłszy do katedry skręcił w krużganek - tędy było krócej. Minął zamknięty 
kiosk z 
pamiątkami dla turystów i stanął, patrząc przez moment na opuszczone rusztowania 
pokrywające 
odnawiane freski. W tym bezludnym miejscu jego kroki odbijały się głośnym echem 
od 
sklepienia. W pewnej chwili chyba usłyszał coś za plecami. Jakiś ksiądz spóźniał 
się do 
konfesjonału.
Przez furtkę w metalowym ogrodzeniu wyszedł na ciasną, ciemną uliczkę. Mury 
kamienic 
wyniszczył stały ruch samochodów. Nagle usłyszał warkot silnika gdzieś poza 
zasięgiem wzroku, 
z lewej strony - musiał zwrócić się ostro w przeciwnym kierunku. Ujrzał znak 
drogowy - trójkąt 
informujący o zwężeniu jezdni - i akurat gdy był na jego wysokości, pojazd 
wyraźnie 
przyspieszył. Teraz odgłos dobiegał zza pleców. „Za szybko” - pomyślał, chcąc 
odwrócić twarz 
w drugą stronę. Zdołał wykonać ten gest połowicznie, ale to wystarczyło, żeby 
dostrzec 
zbliżającą się ku niemu ciemną masę. Refleks miał osłabiony po dżinie, ale 
przypadkowo wciąż 
widział znak drogowy. Instynktownie rzucił się ku niemu, aby choć trochę się 
schronić między 
metalowym słupkiem a ścianą. Oparł się ciałem o ten zaimprowizowany parawan, 
dzięki czemu 
wóz zahaczył tylko o rękę. Uderzenie było tak suche i bolesne, że Corsowi aż się 
ugięły kolana. 
Padł na nierówny bruk. Zobaczył jeszcze, że samochód z piskiem opon znikał już w 
dole uliczki.
Rozcierając stłuczoną rękę, Corso podążał znów ku dworcowi. Tym razem jednak co 
chwila spoglądał za siebie, a torba z Dziewięciorgiem Wrót dosłownie paliła go w 
ramie. Ulotny 
widok trwał może ze trzy sekundy, jednak to wystarczyło: tym razem nie siedział 
w jaguarze, 
tylko w czarnym mercedesie, ale nadal był to brunet z wąsem i blizną na twarzy. 
I chciał go 
przejechać. Ten sam co w barze Makarowej. Ten sam, którego widział w uniformie 
kierowcy, 
czytającego gazetę przed domem Liany Taillefer.
IV. Człowiek z blizną
„Skąd przybył, tego nie wiem,
ale mogę panu powiedzieć, dokąd zmierza:
z całą pewnością do piekła".
(A. Dumas, Hrabia Monte Christo,
przekład Juliana Rogozińskiego)
Zmierzchało, kiedy Corso dotarł do domu, wciąż czując pulsowanie stłuczonej 
ręki, którą 
trzymał w kieszeni płaszcza. Udał się do łazienki, podniósł z podłogi zmiętą 
piżamę i ręcznik i 
trzymał obolały nadgarstek przez pięć minut pod strumieniem zimnej wody. 
Następnie w kuchni 
otworzył kilka puszek i zjadł kolację na stojąco.
Dziwny to był dzień - i niebezpieczny. Rozmyślał nad nieoczekiwanym przebiegiem 
wypadków, ale raczej z zaciekawieniem niż z niepokojem. Już od dawna jego 
stosunek do 
niespodziewanych zdarzeń ograniczył się do beznamiętnego fatalizmu człowieka, 
który po prostu 
czeka na kolejne zrządzenia losu. Takie niezaangażowanie i obojętność wykluczały 
wszelki 
heroizm. Aż do tego popołudnia w toledańskiej uliczce to jemu zawsze przypadała 
rola 
wykonawcy. Ofiarami byli inni. Każde kłamstwo czy argument w pertraktacjach 
wypowiadał 
bezosobowo, bez obciążeń moralnych. Ludzi i przedmioty traktował jedynie jako 
obiekty swojej 
pracy. Lucas Corso pozostawał na boku, był najemnikiem związanym tylko należnym 
mu i 
ustalonym wynagrodzeniem. Ten trzeci, neutralny uczestnik. Kto wie, może dzięki 
tej postawie 
czuł się zawsze poza niebezpieczeństwem. Podobnie, gdy zdejmował okularki, 
kontury odległych 
osób i przedmiotów rozmywały się i zacierały, co pozwalało pominąć w ogóle ich 
fizyczną 
egzystencję. Tym razem jednak całkiem konkretny ból stłuczonej ręki i poczucie 
zagrożenia 
wtargnęły w jego życie, informując go, że nikt inny, tylko on był celem, a to z 
kolei mogło 
oznaczać istotne zmiany na widnokręgu. Lucas Corso, wielokrotny odtwórca roli 
kata, nie zwykł 
uważać się za ofiarę. I to nie dawało mu spokoju.
Czuł nie tylko ból, ale także wynikający z napięcia skurcz mięśni i suchość w 
ustach. 
Otworzył więc butelkę bolsa i pogrzebał w torbie brezentowej w poszukiwaniu 
aspiryny. Zawsze 
miał przy sobie jej zapas, przechowywany wraz z książkami, ołówkami i 
długopisami, na wpół 
zapełnionymi notesami, wieloczynnościowym scyzorykiem szwajcarskim, paszportem i 
pieniędzmi, pękatym skorowidzem telefonicznym i kolejnymi książkami, własnymi i 
cudzymi. 
Dzięki takiemu bagażowi mógł w dowolnym momencie zniknąć, nie zostawiając nic za 
sobą - jak 
ślimak ze swoją muszlą. Ta torba zastępowała mu dom, pozwalała mu zagnieździć 
się, 
gdziekolwiek rzucił go los albo wymagania klientów: na lotniskach, dworcach 
kolejowych, w 
zakurzonych bibliotekach europejskich, pokojach hotelowych, łączących się w jego 
pamięci w 
jedno mieszkanie o zmiennych ścianach. Jego życie było ciągiem raptownych, 
bezsensownych 
przebudzeń - zrywał się w ciemności, po omacku szukał kontaktu, zdezorientowany 
i otumaniony 
wpadał na telefon. Mętne chwile zakotwiczone w życiu i w świadomości. Nigdy w 
ciągu tych 
pierwszych trzydziestu sekund po przebudzeniu, kiedy ciało już jest przytomne, a 
myśl i pamięć 
jeszcze nie, nie był pewien niczego, nawet samego siebie.
Zasiadł przed komputerem, kładąc na stoliku i po lewej stronie notatniki i różne 
pomocne 
książki. Po prawej położył Dziewięcioro Wrót i dokumentację, którą dostał od 
Vara Borji. 
Następnie odchylił się do tyłu na krześle i trwał tak przez pięć minut, nie 
podnosząc nawet do ust 
zapalonego papierosa, który trzymał w palcach. Dopijał tylko haustami resztę 
dżinu, gapiąc się w 
pusty ekran monitora i pentagram zdobiący okładkę książki. Wreszcie jakby się 
ocknął. Zdusił 
niedopałek w popielniczce i poprawiwszy sobie na nosie przekrzywione okularki, 
rzucił się w wir 
pracy. Treść teczki Vara Borji pokrywała się z hasłem w Encyklopedii drukarzy 
oraz książek 
rzadkich i osobliwych Crozeta:
TORCHIA, Aristide. Drukarz, rytownik i introligator wenecki (1620-1667), 
Znak drukarski: wąż i drzewo rozszczepione przez piorun. Terminował w 
Lejdzie (Holandia), w warsztacie Elzevierów. Po powrocie do Wenecji 
sporządził cykl dzieł filozoficznych i hermetycznych, niewielkiego formatu 
(12°, 16°), bardzo wysoko ocenionych. Szczególnie cenne były Sekrety 
Wiedzy Nicolasa Tamissa (3 t., 12°, Wenecja 1650) i osobliwy Klucz do 
myśli zniewolonych (i t, 132 x 75 mm, Wenecja 1650), Troje Ksiąg Sztuki 
Paola d’Este (6 t., 8°, Wenecja 1659), Objaśnienie tajników i figur 
hieroglificznych, Wenecja 1659), przedruk Słowa utraconego Bernarda 
Treuisana (11, 8°, Wenecja 1661) i Dziewięcioro Wrót do Królestwa Cieni 
(i t, m folio, Wenecja 1666). Wydanie tego ostatniego dzieła ściągnęło nań 
Inkwizycję. Jego warsztat zniszczono wraz z całym nakładem już 
wydrukowanym i przygotowanym jeszcze do druku. Torchię spotkał ten 
sam los co jego dzieło. Oskarżony o magię i czarno-księstwo, spłonął na 
stosie 17 lutego 1667 roku.
Odsunął się od komputera i jął badać pierwszą stronę dzieła, które kosztowało 
Wenecjanina życie. DE UMBRARUM REGNI NOVEM PORTIS - brzmiał tytuł. Poniżej 
widniał 
znak typograficzny: podpis drukarza. Czasem jest to zwykły monogram, czasem zaś 
zawiła 
ilustracja. W przypadku Aristidego Torchii, zgodnie z tym, co pisał Crozet, znak 
składał się z 
rysunku drzewa, którego gałąź odpadła na skutek uderzenia gromu. Wokół pnia 
owinięty był wąż 
pożerający własny ogon. Rycinie towarzyszyła dewiza: Sic luceat Lux. Oby 
rozbłysła Światłość. 
Na samym dole umieszczono miejsce, nazwisko i datę: Venetiae, apud Aristidem 
Torchiam. 
Drukowano w Wenecji, w domu Aristidego Torchii. Jeszcze niżej, pod małym 
ornamentem: 
M.DC.LX.VI. Cum superiorum privilegio veniaque. Za specjalnym przyzwoleniem 
zwierzchników.
Corso znów zasiadł do klawiatury:
Egzemplarz bez ekslibrisu i ręcznych dopisków. Według katalogu 
aukcyjnego kolekcji Terral-Coy - kompletny. Błąd u Mateu (8 zamiast 9 
rycin w nin. egzemplarzu). In folio, 299 x 215 mm. 2 zewnętrzne kartki 
czyste, 160 stron i 9 ksylografii poza tekstem, oznaczonych numerami od I 
do VIIII. Strona i tytułowa ze znakiem drukarskim, 157 stron tekstu. 
Ostatnia czysta, bez kolofonu. Ryciny pionowe, zajmujące całą stronicę. 
Verso czyste.
##OBRAZKI 01-09.png
Przyjrzał się po kolei wszystkim ilustracjom. Varo Borja twierdził, że oryginały 
przypisywano ręce samego Lucyfera. Każdej ksylografii towarzyszyła cyfra 
rzymska, jej 
ekwiwalent hebrajski i grecki i zdanie łacińskie zaszyfrowane za pomocą 
abrewiatury. Pisał 
dalej:
I. NEM. PERV.T QUI N.N LEG. CERT.RIT Rycerz jedzie konno ku 
ufortyfikowanemu miastu. Palec na jego ustach doradza ostrożność lub 
milczenie.
II. CLAUS. PAT. T: Pustelnik przed zamkniętymi drzwiami. Latarnia na 
ziemi, dwa klucze w dłoni. Towarzyszy mu pies. Obok znak podobny do 
litery hebrajskiej tet.
III. VERB. D.SUM C.S.T ARCAN.: Włóczęga, a może pielgrzym, zmierza 
w kierunku mostu na rzece. Na każdym krańcu mostu warowna wieża z 
zamkniętym przejściem. Łucznik na chmurze wypuszcza strzałę w stronę 
drogi wiodącej ku mostowi.
IIII. (Liczebnik rzymski zapisany w ten sposób, a nie, jak zwykle, IV) FOR. 
N.N OMN. A.QUE: Błazen przed kamiennym labiryntem. Drzwi 
wejściowe też są zamknięte. Trzy kości do gry, rozrzucone na ziemi; 
widoczne są trzy boki każdej z nich, odpowiadające numerom 1, 2 i 3.
V. FR.ST.A.: Skąpiec czy tez kupiec przelicza złoto, które ma w worku. Za 
jego plecami stoi śmierć trzymająca w jednej ręce klepsydrę piaskową, w 
drugiej wiejskie widły.
VI. DIT.SCO M.R.: Wisielec, taki jak w Tarocie, powieszony za jedną 
stopę, ręce ma związane na plecach. Zwisa z blanku zamkowego obok 
zamkniętej furty. Przez otwór strzelniczy wysuwa się ręka w rycerskiej 
rękawicy, ściskająca płonący miecz.
VII. DIS.S P.TI.R M.: Król i żebrak grają w szachy na planszy z samymi 
białymi polami. Przez okno widać Księżyc. Pod oknem, obok zamkniętych 
drzwi, walczą ze sobą dwa psy.
VIII. VIC. I.T VIR.: Pod murami miasta klęcząca kobieta pochyla odsłoniętą 
szyję przed katem. W głębi widać koło Fortuny z trzema postaciami 
ludzkimi: jedna stoi na szczycie, druga zmierza w górę, trzecia w dół.
VIIII. (Też w ten sposób, zamiast przyjętego IX). N.NC S.C.O TEN.BR. 
LUX: Siedmiogłowy smok, którego dosiada naga kobieta. Trzyma ona w 
ręku otwartą księgę, a półksiężyc zasłania jej przyrodzenie. W głębi na 
wzgórzu płonący zamek, do którego brama jest zamknięta jak i na 
pozostałych ośmiu rycinach.
Odsunął się od klawiatury, pomasował zdrętwiałe mięśnie i ziewnął. Pokój, 
oświetlony 
tylko biurkową lampą i odblaskiem monitora, tonął w półmroku. Przez szyby 
sączyła się wątła 
poświata ulicznych latarni. Podszedł do okna i wyjrzał, nie bardzo wiedząc, co 
właściwie 
spodziewa się zobaczyć. Może samochód zaparkowany na chodniku, ze światłami 
wygaszonymi 
i ciemną sylwetką wewnątrz. Jednak nic jakoś nie zwróciło jego uwagi. Tylko w 
pewnej chwili 
pomiędzy ciemnymi bryłami domów zawyła syrena oddalającej się karetki. Zerknął 
ku zegarowi 
na wieży pobliskiego kościoła. Było pięć minut po północy.
Zasiadłszy ponownie przy komputerze, otworzył książkę na stronie tytułowej. 
Przyjrzał 
się znakowi drukarskiemu z wężem-ouroborosem, którym Aristide Torchia posługiwał 
się w 
sygnowanych przez siebie wydawnictwach. Sic Luceat Lux. Węże i diabły. Zaklęcia 
i ukryte 
znaczenia. Ujął w dłoń szklankę i wzniósł sarkastyczny toast za pamięć drukarza 
- to musiał być 
ktoś bardzo odważny albo bardzo głupi. Za takie numery drogo się płaciło w 
siedemnastowiecznych Włoszech, choćbyś nawet drukował cum superiorum privilegio 
veniaque.
I właśnie w tym momencie Corso zamarł i zaczął głośno przeklinać własną głupotę, 
wodząc oczami po mrocznych kątach pokoju. Że też wcześniej na to nie wpadł... 
„Za specjalnym 
przyzwoleniem zwierzchników”. To było niemożliwe.
Nie odrywając wzroku od książki, odchylił się do tyłu na krześle i zapalił 
pogniecionego 
papierosa. Unoszące się spirale dymu utworzyły w świetle lampy przezroczystą, 
szarą zasłonę, 
przez którą przebijały niewyraźne linie rysunku.
Cum superiorum privilegio veniaque brzmiało jak absurd. Albo jak niebywały 
niuans. W 
przypadku owego imprimatur zwykła władza nie wchodziła w grę. Kościół katolicki 
żadną miarą 
nie mógł zatwierdzić tej książki w 1666 roku, skoro jej poprzedniczka - 
Delomelanikon - już od 
pięćdziesięciu pięciu lat figurowała w indeksie ksiąg zakazanych. Zatem Aristide 
Torchia nie 
powoływał się na zgodę cenzorów kościelnych. Nie chodziło mu też o władzę 
cywilną, o rząd 
Republiki Weneckiej. Bez wątpienia zwierzchnicy pochodzili skądinąd.
Rozmyślania przerwał mu dzwonek telefonu. Flavio La Ponte chciał opowiedzieć o 
swoim najnowszym zakupie - oprócz pewnej liczby książek wszedł (na zasadzie 
transakcji 
wiązanej) w posiadanie kolekcji europejskich biletów tramwajowych. Konkretnie 
5775 biletów o 
numerach symetrycznych, posegregowanych według krajów, z jakich pochodziły, i 
poukładanych 
w pudełkach po butach. To nie żarty. Zbieracz niedawno umarł i rodzina 
postanowiła się ich 
pozbyć. Może Corso zna kogoś, kto byłby zainteresowany... Jasne. Księgarz 
wiedział chyba, że 
zgromadzić 5775 biletów o numerach symetrycznych to wyczyn równie śmiały, jak 
chory. I na 
dodatek zupełnie bezużyteczny. Kto teraz kupi takie gówno? A może - to chyba 
niezły pomysł - 
londyńskie Muzeum Transportu? Ci zboczeni Anglicy... Czy Corso mógłby się tym 
zająć?
La Pontego niepokoiła też sprawa rozdziału z książki Dumasa. Miał już dwa 
telefony, od 
mężczyzny i od kobiety, którzy nie przedstawili się, za to pytali o Wino 
andegaweńskie. Trochę 
go to dziwiło, bo do czasu wyjaśnienia tej kwestii przez przyjaciela postanowił 
nikomu o niej nie 
wspominać. Corso zrelacjonował mu przebieg rozmowy z Lianą Taillefer, której sam 
zdradził 
tożsamość nowego posiadacza rękopisu.
- Kojarzy cię z twoich wizyt u nieboszczyka. Oczywiście - dodał - życzy sobie 
kopii 
pokwitowania.
Na drugim końcu drutu rozległ się głośny rechot. Takiego wała, jaka kopia? 
Taillefer 
sprzedał mu rozdział i już. No, chyba że wdowa chciałaby tę rzecz przedyskutować 
- księgarz 
zaśmiał się lubieżnie. Jeśli tak, to on nie ma nic przeciwko. Corso zauważył, że 
przed śmiercią 
wydawca mógł komuś jeszcze powiedzieć o rękopisie, ale La Pontemu nie chciało 
się w to 
wierzyć. Taillefer sam nalegał na utrzymanie wszystkiego w tajemnicy do czasu, 
aż sam da 
sygnał. Ostatecznie nie dał żadnego sygnału, chyba że za takowy należało uznać 
powieszenie się 
na lampie.
- Według mnie - rzekł Corso - jest to równie znaczący sygnał jak każdy inny.
La Ponte przytaknął mu z cynicznym chichotem i zaczął wypytywać o szczegóły 
wizyty 
Corsa u Liany Taillefer. Wreszcie, rzuciwszy jeszcze kilka bezwstydnych uwag, 
pożegnał się z 
przyjacielem, zanim ten zdążył mu opowiedzieć o incydencie w Toledo. Umówili się 
na dzień 
następny.
Odłożywszy słuchawkę łowca książek zasiadł znów do Dziewięciorga Wrót, ale 
obrazy 
buszujące mu po głowie skierowały jego myśli ku Dumasowi. W końcu poszukał 
teczki z 
niebieskimi i białymi kartkami, roztarł sobie stłuczoną rękę i wystukał na 
klawiaturze katalog 
DUMAS. Ekran monitora zamigotał i po chwili wyświetlił plik BIO:
Dumas Davy de la Pailletene, Aleksander. Ur. 24.7.1802, zm. 5.12.1870. Syn 
Thomasa 
Aleksandra Dumasa, generała Republiki. Autor 257 tomów powieści, pamiętników i 
innych 
utworów prozą. 25 tomów sztuk teatralnych. Mulat ze strony ojca. Afrykańskiej 
krwi zawdzięczał 
pewne charakterystyczne cechy. Wygląd: wzrost wysoki, kark potężny, włos 
kędzierzawy, wargi 
mięsiste, długie nogi, duża siła fizyczna. Charakter: sybaryta, chwiejny, 
władczy, łgarz, szorstki 
w obejściu, prostak. Miał 27 odnotowanych kochanek, dwoje dzieci z prawego łoża 
i czworo z 
nieprawego. Zarobił krocie, które roztrwonił na pijatyki, podróże, drogie wina i 
bukiety kwiatów. 
Pieniądze uzyskane z twórczości literackiej stopniowo tracił z powodu kochanek, 
przyjaciół i 
darmozjadów, którzy rozplenili się w jego zamku Monte-Christo. Musiał uchodzić z 
Paryża, ale 
nie z powodów politycznych, jak jego przyjaciel Victor Hugo, tylko przed 
wierzycielami. 
Przyjaciele: Hugo, Lamartine, Michelet, Gerard de Nerval, Nodier, George Sand, 
Berlioz, 
Teophile Gautier, Alfred de Vigny i in. Wrogowie: Balzac, Badere i inni.
Nie, nie tędy droga. Miał wrażenie, że błądzi na oślep w gąszczu fałszywych i 
niepotrzebnych tropów. A przecież gdzieś czaiło się powiązanie. Zdrową ręką 
wystukał 
DUMAS.NOV:
Powieści Aleksandra Dumasa publikowane w zeszytach: 1831: Sceny historyczne 
(Revue 
des Deus Mondes). 1834: Jakub I i Jakub II (Journal des Enfants). 1835: Elżbieta 
Bawarska 
(Dumont).1836: Murat (La Presse). 1837: Pascal Bruno (La Presse). Historia 
tenora (Gazette 
Musicale). 1838: Hrabia Horacy (La Presse). Neron (La Presse). Sala herbowa 
(Dumont). 
Kapitan Paweł (Le Sičcle). 1839: Jacques Ortis (Dumont). Życie i przygody Johna 
Davisa (Revue 
de Paris). Kapitan Panfil (Dumont). 1840: Wspomnienia nauczyciela szermierki 
(Revue de 
Paris). 1841: Kawaler d’Harmental (Le Sičcle). 1843: Sylwandira (La Presse). 
Ślubny strój (La 
Mode). Albina (Revue de Paris). Askaniusz (Le Sičcle). Fernanda (Revue de 
Paris). Amaury (La 
Presse). 1844: Trzej muszkieterowie (Le Sičcle). Gabriel Lambert (La Chronique). 
Córka regenta 
(Le Commerce). Bracia Korsykańczycy (Democratie Pacifique). Hrabia Monte Christo 
(Journal 
des Dčbats). Hrabina Berta (Hetzel). Historia dziadka do orzechów (Hetzel). 
Królowa Margot 
(La Presse). 1845: Nanon de Lartigues (La Patrie). W dwadzieścia lat później (Le 
Sičcle). 
Kawaler de la Maison-Rouge (Démocratie Pacifique). Pani de Monsoreau (Le 
Constitutionnel). 
Pani de Conde (La Patrie). 1846: Wicehrabim de Cambes (La Patrie). Nieprawy syn 
Mauléona 
(Le Commerce). Józef Bahamo (La Presse). Opactwo Pessac (La Patrie). 
Czterdziestu pięciu (Le 
Constitutionnel). Wicehrabia de Bragelonne (Le Sičcle). 1848: Naszyjnik królowej 
(La Presse). 
1849: Ślub ojca Olifusa (Le Constitutionnel). 1850: Bóg tak zrządził 
(Évenement). Czarny tulipan 
(Le Sičcle). Gołąb (Le Sičcle). Anioł Pitou (La Presse). 1851: Olimp Clčves (Le 
Sičcle). 1852: 
Bóg i diabeł (Le Pays). Hrabina de Charny (Cadot). Izaak Laquedem (Le 
Constitutionnel). 1853: 
Pastor Ashbourn (Le Pays). Katarzyna Blum (Le Pays). 1854: Życie i przygody 
Katarzyny 
Szarloty De Mousquetaire). Rozbójnik (Le Mousquetaire). Mohikanowie paryscy (Le 
Mousquetaire). Kapitan Richard (Le Sičcle). Paź księcia Sabaudii (Le 
Constitutionnel). 1856: 
Towarzysze Jehudy (Journal pour Tous). 1857: Ostatni król saski (Le Monte-
Christo). 
Przewodnik wilków (Le Sičcle). Łowca ptaków (Cadot). Black (Le Constitutionnel). 
1858: 
Wilczyce z Machecoul (Journal pour Tous). Wspomnienia policjanta (Le Sičcle). 
Dom z lodu (Le 
Monte-Christo). 1859: Fregata (Le Monte-Christo). Ammalat-Beg (Moniteur 
Unwersel). Historia 
lochu i małego domku (Revue Européenne). Przygoda miłosna (Le Monte-Christo). 
1860: 
Pamiętniki Horacego (Le Sičcle). Ojciec Ruina (Le Sičcle). Markiza Escoman (Le 
Constitutionnel). Medyk z Jawy (Le Sičcle). Jane (Le Sičcle). 1861: Noc 
florencka (Lévy-Hetzel). 
1862: Ochotnik z roku 92 (Le Monte-Christo). 1863: La San Felice (La Presse). 
1864: Dwie 
Diany (Lévy). Ivanhoe (Pub. du Sičcle). 1865: Wspomnienia faworyty (Avenir 
National). Hrabia 
Moret (Les Nouvelles). 1866: Sprawa sumienia (Le Soleil). Paryżanie i ludzie z 
prowincji (La 
Presse). Hrabia Mazarry (Le Mousquetaire). 1867: Biali i niebiescy (Le 
Mousquetaire). Terror 
pruski (La Situation). 1869: Hektor ze świętej Herminy (Moniteur Universel). 
Tajemniczy doktor 
(Le Sičcle). Córka markiza (Le Sičcle).
Zaśmiał się w duchu na myśl o tym, ile dałby zmarły Enrique Taillefer, żeby móc 
zgromadzić wszystkie te tytuły. Zdjął przymglone okularki i starannie wytarł 
szkła. Znaki na 
monitorze straciły ostrość, podobnie jak wiele dziwnych obrazów, których nawet 
nie umiał 
określić. Przetarte szkła wróciły na nos, przywracając wyrazistość ekranowi 
komputera. Obrazy 
tymczasem nadal pływały tam i sam, dalekie od konkretu, i nie pasował do nich 
żaden klucz. 
Corso jednak uznał, że jest na właściwej drodze. Komputer znów zamigotał:
Baudry, wydawca Le Sičcle. Publikował Trzech muszkieterów od 14 marca 
do 11 lipca 1844 roku.
Zerknął na pozostałe katalogi. Z tego, co wiedział, Dumas w różnych momentach 
swojego pisarstwa korzystał z pomocy - w sumie - pięćdziesięciu dwóch 
współpracowników. 
Stosunki z wieloma z nich miały koniec burzliwy. Corsa interesowało tylko jedno 
nazwisko:
Maquet, Auguste-Jules. 1813-1886. Współpracuje z Aleksandrem Dumasem 
przy paru sztukach teatralnych i przy 19 powieściach, także przy tych 
najsłynniejszych (Hrabia Monte Christo, Kawaler de la Maison-Rouge, 
Czarny tulipan, Naszyjnik królowej) i przede wszystkim przy cyklu 
Muszkieterów. Współpraca z Dumasem zapewnia mu sławę i pieniądze. 
Dumas umiera w nędzy, tymczasem on sam dokonuje żywota jako bogacz 
we własnym zamku Saint-Mesme. Pamięć o żadnej jego własnej powieści, 
napisanej bez udziału Dumasa, nie przetrwała po jego śmierci.
Teraz przeszedł do not biograficznych. Trafił na kilka cytatów ze Wspomnień 
Dumasa:
„...Hugo, Balzac, Soulie, Musset i ja byliśmy wynalazcami literatury łatwej. 
Udało się nam, acz z mozołem, wywalczyć sobie dobre imię dzięki tej 
właśnie, choćby i łatwej literaturze...
...Moja wyobraźnia postawiona wobec rzeczywistości przypomina kogoś, 
kto, zwiedzając ruiny zabytkowej budowli, musi stąpać po rumowiskach, 
przejść się alejkami, zajrzeć w każde drzwiczki, by odtworzyć z grubsza 
wygląd budynku z czasów, gdy ten jeszcze tętnił życiem, gdy wesołość 
wypełniała go śpiewem i śmiechem albo gdy czyjeś cierpienie odbijało 
echem ludzki szloch...”
Rozdrażniony Corso odsunął się od ekranu. Ciągle nie zidentyfikowane przeczucie 
wymykało mu się, ginąc w zaułkach pamięci. Wstał i zrobił parę kroków po 
mrocznym pokoju, 
następnie skierował światło lampy na spiętrzony na podłodze pod ścianą stos 
książek. Schyliwszy 
się wyciągnął dwa opasłe tomy, współczesną edycję Wspomnień Aleksandra Dumasa 
ojca. 
Chwilę później kartkował je, siedząc znów przy stole. Jego uwagę przykuły trzy 
zdjęcia. Na 
jednym Dumas, którego kędzierzawe włosy i smagła skóra zdradzały wyraźnie 
afrykańskich 
przodków, siedząc spoglądał z uśmiechem na Isabelle Constant. Jak wynikało z 
podpisu pod 
fotografią, Constant miała piętnaście lat, gdy została kochanką pisarza. Do 
drugiego zdjęcia 
dojrzały już Dumas pozował z córką Marie. Będący wówczas u szczytu sławy tytan 
powieści 
odcinkowej zwracał ku obiektywowi oblicze dobroduszne i pogodne. Corso uznał, że 
najciekawsze i najbardziej wymowne jest zdjęcie trzecie. Widniał na nim 
sześćdziesięciopięcioletni Dumas, siwy już, ale wciąż wysoki i silny. Rozpięty 
surdut ujawniał 
zaokrąglony brzuch. Pisarz obejmował Adah Menken, jedną ze swych ostatnich 
kochanek, która, 
jak pisał autor, „prócz seansów spirytystycznych i czarnej magii uwielbiała 
fotografować się, 
skąpo odziana, z wielkimi ludźmi swej epoki”... Na zdjęciu nogi, ramiona i szyja 
panny Menken 
były nagie, co wówczas musiało pachnieć skandalem. Dziewczyna, oparłszy głowę na 
potężnym 
ramieniu starego pisarza, większą uwagę poświęcała obiektywowi niż swemu 
towarzyszowi. 
Twarz tego ostatniego zdradzała ślady życia hulaszczego, pełnego rozrywek i 
pijatyk. Usta, 
pomiędzy pulchnymi policzkami sybaryty, uśmiechały się z zadowoleniem i odrobiną 
ironii. 
Dumas spoglądał na fotografa zmrużonymi oczami, jakby żartobliwie wciągał go w 
zmowę. Oto 
zażywny starszy pan, twórca bohaterów i ich przygód, o których marzyło tyle 
kobiet - nagle w 
roli rzadkiego trofeum tej wyuzdanej i gorącej dziewczyny. Wyglądało na to, że 
pisarz chce się 
usprawiedliwić z faktu, że ulega fotograficznym zachciankom panny - w końcu 
młodej i pięknej - 
której delikatną skórę i płomienne wargi los zarezerwował mu na ostatnim 
zakręcie drogi 
życiowej, trzy lata zaledwie przed śmiercią. Stary bezwstydnik. ##DUMAS.jpg
Corso zamknął książkę i ziewnął. Wskazówki jego wiekowego zegarka, który jakże 
często zapominał nakręcić, stanęły na drugiej piętnaście. Podszedł do okna i 
odsunął jedną 
połówkę, tak aby do płuc wdarł się chłód nocy. Ulica wciąż wydawała się pusta.
„Bardzo dziwne to wszystko” - powiedział w duchu wracając do stolika, żeby 
zgasić 
komputer. Jego oczy spoczęły na teczce z rękopisem. Otworzył ją machinalnie i po 
raz któryś z 
rzędu przyjrzał się piętnastu kartkom zapisanym dwoma różnymi charakterami 
pisma: jedenastu 
niebieskim i czterem białym... Aprčs de nouvelles presque désespérées du roi, le 
bruit de sa 
convalescence commençait ŕ se répandre dans le camp... „Po rozpaczliwych niemal 
nowinach o 
stanie króla...” Podszedł ku stercie książek i wydobył pokaźne czerwone 
tomiszcze - reprint, J.C. 
Lattes 1988 - obejmujące cały cykl Muszkieterów i Hrabiego Monte Christo według 
ilustrowanej 
edycji Le Vasseura, niemal współczesnej Dumasowi. Na stronie 144 odnalazł 
rozdział Wino 
andegaweńskie i zagłębił się w lekturze, porównując tekst z rękopisem. Wyjąwszy 
jedną 
niewielką poprawkę oba teksty były identyczne. W książce rozdział opatrzony był 
dwoma 
rysunkami Maurice’a Leloira, rytymi przez Huyota. Król Ludwik XIII przybywa pod 
oblężoną 
La Rochelle z dziesięcioma tysiącami żołnierzy. W pierwszym szeregu eskorty 
królewskiej 
widać czterech jeźdźców z muszkietami w dłoniach, w kapeluszach i kurtach 
świadczących o 
przynależności do kompanii pana de Treville. Bez wątpienia trzej z nich to Atos, 
Portos i Aramis. 
Niebawem spotkają się ze swoim przyjacielem d’Artagnanem, wówczas jeszcze 
prostym 
gwardzistą w kompanii pana des Essarts. Na razie Gaskończyk nawet nie 
podejrzewa, że butelki 
Wina andegaweńskiego są zatrutym podarkiem od jego śmiertelnego wroga - Milady, 
która 
usiłuje zemścić się za obrazę, jakiej dopuścił się d’Artagnan, gdy wśliznął się 
do łoża agentki 
kardynała Richelieu, podając się za hrabiego de Wardes, i zebrał miłosne owoce 
należne komu 
innemu. Co gorsza, d’Artagnan przypadkowo odkrył straszliwą tajemnicę Milady: 
kwiat lilii na 
ramieniu, znamię hańby wypalone przez kata. Zważywszy to wszystko i znając 
charakter Milady 
nie można było mieć wątpliwości co do treści drugiej ilustracji: na oczach 
osłupiałego 
d’Artagnana i jego towarzyszy służący Fourreau dogorywa w straszliwych 
męczarniach po 
wypiciu wina przeznaczonego dla jego pana. Poddając się czarowi tekstu, którego 
nie czytał od 
dwudziestu lat, Corso dotarł do fragmentu, gdzie muszkieterzy i d’Artagnan 
rozmawiają o 
Milady:
„- A więc, drogi przyjacielu - rzekł d’Artagnan do Atosa - sam widzisz, że 
jest to wojna na śmierć i życie.
- Atos pokiwał głową.
- Tak, tak - rzekł - widzę to dobrze, ale czy jesteś pewien, że to ona?
- Tak.
- Muszę ci wyznać, że wciąż jeszcze powątpiewam.
- A ów kwiat lilii na ramieniu?
- To Angielka, popełniła jakieś przestępstwo na terenie Francji i za to ją 
napiętnowano.
- Atosie, to twoja żona, powiadam ci - powtórzył d’Artagnan - przecież 
wiesz, jak to piętno wygląda, nie może być pomyłki.
- Myślałem wszakże, że tamta nie żyje, przecież ją powiesiłem.
Z kolei d’Artagnan pokiwał głową.
- Ale co robić? - spytał młodzieniec.
- Rzecz jasna, że nie można tak żyć, z mieczem wiecznie wiszącym nad 
głową - rzekł Atos - trzeba znaleźć wyjście z tej sytuacji.
- Ale jakie?
- Posłuchaj, postaraj się z nią spotkać i rozmówić. Powiedz jej: Wojna lub 
pokój! Słowo szlachcica, że nie powiem nigdy nic złego o pani, że nie 
uczynię nic przeciw pani; pani ze swej strony złoży uroczystą przysięgę, że 
pozostawi mnie w spokoju, w przeciwnym razie pójdę do kanclerza, pójdę 
do króla, poruszę dwór, oświadczę, że jesteś napiętnowana, wydam cię 
trybunałowi, a jeśli cię uwolnią, zabiję cię przy jakimś kamieniu 
przydrożnym jak wściekłego psa, przysięgam!
- Podoba mi się ten sposób - rzekł d’Artagnan...” [A Dumas, Trzej 
muszkieterowie, przekład Joanny Guze]
Wspomnienia pociągają za sobą następne. Corso poczuł, że musi zatrzymać 
uciekający, 
znajomy obraz, który właśnie przemknął mu przez głowę. Udało się, obraz nie 
zdążył się zatrzeć. 
Znów był to tamten facet cały na czarno, szofer jaguara przed domem Liany 
Taillefer, kierowca 
mercedesa w Toledo. Człowiek z blizną. A wszystko dzięki Milady.
Ze zdumieniem znów pogrążył się w myślach. I naraz ujrzał to z niezwykłą 
precyzją. 
Jasne, Milady. Milady Winter, jaką d’Artagnan zobaczył po raz pierwszy: 
wychyloną przez 
drzwiczki karocy, przed oberżą w Meung, w pierwszym rozdziale powieści. Milady 
rozmawiającą z nieznajomym... Corso szybko przerzucił strony w poszukiwaniu 
odpowiedniego 
fragmentu. Odnalazł go bez trudu:
„...mężczyzna mający lat czterdzieści lub czterdzieści pięć, o oczach 
czarnych i przenikliwych, bladej cerze, bardzo wydatnym nosie i starannie 
przyciętym czarnym wąsie”. [Jak poprzednio]
Rochefort. Złowrogi agent kardynała, przeciwnik d’Artagnana. To przez niego w 
pierwszym rozdziale d’Artagnan zostaje pobity kijami. To on skradł mu list 
polecający do pana 
de Treville i o mało pośrednio nie doprowadził do pojedynku Gaskończyka z 
Atosem, Portosem i 
Aramisem... Pamięć dokonała wielkiej wolty i w nieoczekiwany sposób połączyła 
myśli i osoby. 
Zaskoczony Corso drapał się w głowę. Co towarzysz Milady miał wspólnego z 
kierowcą, który 
usiłował go przejechać w Toledo? No i jeszcze ta blizna. W cytowanym akapicie 
nie było mowy 
o bliźnie. A przecież pamiętał dobrze, że Rochefort zawsze miał ślad na twarzy. 
Przerzucił znów 
kilka kartek. Potwierdzenie znajdowało się w rozdziale trzecim, gdzie d’Artagnan 
opowiada o 
swojej przygodzie panu de Treville:
„- Powiedz mi - ciągnął - czy ten szlachcic nie miał nieznacznej blizny na 
skroni?
- Tak, jak gdyby zadrasnęła go lekko kula.” [Jak poprzednio W 
rzeczywistości w polskim przekładzie mowa jest o bliźnie na policzku.]
Nieznaczna blizna na skroni. Rzecz się potwierdzała, ale Corso pamiętał, że 
blizna była 
większa i nie na skroni, lecz na policzku - tak jak u szofera w czarnym ubraniu. 
W skupieniu 
zaczął analizować tę rozbieżność, by wreszcie wybuchnąć głośnym śmiechem. Teraz 
miał przed 
oczami całą scenę, i to w dodatku w kolorze: Lana Turner w Trzech muszkieterach 
wychylała się 
z okienka karocy i rozmawiała z odpowiednio złowieszczo wyglądającym 
Rochefortem, nie 
bladym, jak u Dumasa, ale śniadym, w kapeluszu z piórem i wielką blizną - owszem 
- w poprzek 
prawego policzka. Wspomnienie miało więc źródło w kinematografii, a nie w 
literaturze, co 
Corsa jednocześnie rozbawiło i rozdrażniło. Przeklęte Hollywood.
Wyjąwszy świat celuloidu, wszystko zaczynało pasować. W tej melodii o 
rozproszonych i 
zagadkowych nutach rysował się jakiś spójny motyw, chociaż nadal tajemniczy. 
Niewyraźny 
niepokój, jaki Corso odczuwał od czasu wizyty u wdowy po Tailleferze, zaczynał 
nabierać 
kształtów, pojawiły się twarze, miejsca i postacie na pograniczu życia i fikcji, 
powiązane ze sobą 
w sposób dziwny i niewytłumaczalny. Dumas i księga z XVII wieku, diabeł i Trzej 
muszkieterowie, Milady i stosy Inkwizycji... To pachniało bardziej absurdem niż 
konkretem, 
bardziej powieścią niż rzeczywistością.
Zgasił światło i położył się spać. Nieprędko jednak zdołał zasnąć: uporczywy 
obraz 
powracał doń w myślach. Widział go w ciemnościach pokoju, otwartymi oczami. 
Odległy pejzaż 
lektur młodości, zaludniony cieniami, które miały powrócić w dwadzieścia lat 
później w postaci 
upiorów tak bliskich, że niemal namacalnych. Blizna. Rochefort. Człowiek z 
Meung. Skrytobójca 
na rozkazach Jego Eminencji.
V Remember
„Siedział przed kominkiem
w swoim fotelu, tak jak go pozostawiłem”.
(A Christie, Zabójstwo Rogera Ackroyda,
przekład Marka Zakrzewskiego)
W tym momencie po raz drugi wkraczam na scenę, jako że Corso ponownie zwrócił 
się 
do mnie. Uczynił to - przypomnę - kilka dni przed swoim wyjazdem do Portugalii. 
Jak mi się 
później przyznał, na tym etapie podejrzewał już, że rękopis Dumasa i 
Dziewięcioro Wrót 
stanowią jedynie czubki góry lodowej. Żeby rzecz całą ogarnąć, musiał poznać i 
inne historie, 
które wiązałyby się ze sobą na podobieństwo owego krawata, opasującego przeguby 
Enriquego 
Taillefera. Odrzekłem mu, że nie będzie to łatwe, literatura nie zna ostrych 
podziałów, każdy 
element wynika z innego, zależności się piętrzą tworząc skomplikowany układ 
intertekstualny, 
przypominający grę luster albo rosyjskie matrioszki. Próba ustalenia w tej 
sytuacji 
niepodważalnych faktów i oczywistych zapożyczeń grozi ryzykiem, którego nie 
wahają się 
podjąć tylko badacze albo bardzo głupi, albo bardzo pewni swego. To tak, jakby 
próbować 
udowodnić, że Robert Graves czerpał tylko z Quo vadis, a nie także ze 
Swetoniusza czy 
Apoloniusza z Rodos. Osobiście wiem jedno: że nic nie wiem. A jeśli chcę się 
dowiedzieć, 
szukam w książkach. Im przynajmniej pamięć zawsze dopisuje.
- Hrabia Rochefort to jedna z najważniejszych postaci drugoplanowych w Trzech 
muszkieterach - tłumaczyłem Corsowi, gdy spotkał się ze mną po raz drugi. - Jest 
agentem 
kardynała, przyjacielem Milady i pierwszym wrogiem, jakiego przysporzył sobie 
d’Artagnan. 
Mogę nawet podać dokładną datę: było to w pierwszy poniedziałek kwietnia 1625 
roku w 
Meung-sur-Loire... Rzecz jasna, mówię tu o fikcyjnym Rocheforcie, aczkolwiek był 
ktoś 
podobny. Gatien de Courtilz w domniemanych Pamiętnikach prawdziwego d’Artagnana 
opisuje 
go jako niejakiego Rosnasa. Jednakże Rochefort z blizną nie istniał w 
rzeczywistości. Dumas 
zaczerpnął tę postać z innej książki - z Mémoires de MLCDR (Monsieur le comte de 
Rochefort), 
bodajże apokryfu, przypisywanego również Courtilzowi... Ktoś utrzymuje, że 
napisał je Henri-
Louis d’Aloigny markiz Rochefort, urodzony około roku 1625 - ale to już chyba 
snucie 
domysłów na wyrost.
Spojrzałem na światła samochodów mknących po bulwarze za oknem kawiarni, gdzie 
zawsze organizuję moje wieczorne spotkania literackie. Przy stoliku zastawionym 
dymiącymi 
popielniczkami, filiżankami i pismami towarzyszyło nam grono znajomych: dwaj 
pisarze, 
malarz, który się skończył, dziennikarka, która zaczynała, pewien aktor 
teatralny i czworo czy 
pięcioro studentów, z tych, co to siadają całą grupką w kąciku, nie otwierają 
gęby i wpatrują się 
w człowieka jak w bóstwo. Wśród nich był Corso, w płaszczu, oparty ramieniem o 
framugę okna, 
popijał dżin i od czasu do czasu coś tam notował.
- Naturalnie - dodałem - czytelnik, który przebrnął przez sześćdziesiąt siedem 
rozdziałów 
Trzech muszkieterów w nadziei na pojedynek Rocheforta z d’Artagnanem, musi czuć 
się 
rozczarowany. Dumas załatwia sprawę w trzech linijkach i zręcznie ukrywa przy 
tym same 
zdarzenia: gdy spotykamy hrabiego na kartach W dwadzieścia lat później, 
d’Artagnan i Rochefort 
mają już za sobą trzy pojedynki, które pozostawiły na ciele tego ostatniego trzy 
kolejne blizny. A 
jednak między obydwoma panami nie ma już nienawiści, lecz tylko ów osobliwy 
szacunek, jakim 
darzyć się mogą jedynie dwaj starzy przeciwnicy.
Znów fortuna sprawia, że walczą po przeciwnych stronach barykady - ale łączy ich 
przyjaźń szlachciców, którzy znają się od dwudziestu lat... Rochefort popada w 
niełaskę 
Mazzariniego, wydostaje się z Bastylii, uczestniczy w ucieczce księcia de 
Beaufort, spiskuje z 
frondystami i umiera w ramionach d’Artagnana, który nie rozpoznawszy go w tłumie 
trafia 
nieszczęśnika swoją szpadą... „Szukam przeznaczenia - jakoś tak mówi do 
Gaskończyka. - 
Wylizałem się z trzech ciosów twojej szpady, ale z czwartego się nie wyliżę”. I 
umiera. „Zabiłem 
starego przyjaciela” [A. Dumas, W dwadzieścia lat później, przekład Hanny 
Szumańskiej-
Grossowej.] - powie później d’Artagnan Portosowi... Otóż i całe epitafium 
starego agenta 
kardynała Richelieu.
Tu zaczęła się ożywiona, wielostronna dyskusja. Aktor, podstarzały elegant, 
który kiedyś 
grał w serialu telewizyjnym Monte-Christo, a tego dnia nie spuszczał wzroku z 
dziennikarki, jął 
ze swadą snuć wspomnienia o jego bohaterach, zachęcany przez malarza i obydwu 
pisarzy. Tak 
to od Dumasa przeszliśmy do Zévaca i Paula Févala, by po raz kolejny udowodnić 
niezaprzeczalną wyższość Sabatiniego nad Salgarim. Pamiętam, że ktoś nieśmiało 
wspomniał o 
Vernie, lecz pozostali natychmiast go wyszydzili. W emocjonującym świecie 
płaszcza i szpady 
Verne i jego zimni, pozbawieni duszy bohaterowie nie mogli zagrzać miejsca.
Co do dziennikarki, była to jedna z tych dziewcząt, którym daje się kolumnę w 
niedzielnym dodatku do liczącego się dziennika. Jej edukacja literacka 
rozpoczęła się na 
poziomie Milana Kundery. Dziewczyna roztropnie czekała więc cały czas, 
przytakując z wyraźną 
ulgą za każdym razem, gdy jakiś tytuł, anegdota albo postać - Czarny Łabędź, 
Yáńez, pchnięcie z 
Nevers - przypominały jej ten czy inny film oglądany w telewizji. Tymczasem 
Corso z 
cierpliwością łowcy (którym przecież był) nie spuszczał ze mnie wzroku 
spoglądając znad 
szklanki dżinu i czyhał na okazję, by znów zogniskować dyskusję wokół jakiegoś 
zagadnienia. I 
udało mu się. Wykorzystał chwilę krępującej ciszy, jaka zapanowała przy stoliku, 
gdy 
dziennikarka oświadczyła, iż ona osobiście uważa, że historie przygodowe są zbyt 
błahe, 
prawda? Takie powierzchowne, nie wiem, czy mnie rozumiecie. Jakby.
Corso przygryzał gumkę na końcu ołówka Faber:
- Panie Balkan, jak ocenia pan rolę Rocheforta w całej historii?
Spojrzeli na mnie wszyscy, a zwłaszcza studenci, wśród których dostrzegłem dwie 
dziewczyny. Nie mam pojęcia, czemu niektóre środowiska uważają mnie za guru od 
literatury 
pięknej. Niech tylko otworzę usta, a ludzie wokół zastygają, jakby spodziewali 
się usłyszeć 
dogmaty wiary. Bywa, że jeden mój artykuł w piśmie literackim może namaścić albo 
pogrążyć 
początkującego pisarza. Zapewne to absurd, ale takie jest życie. Wystarczy 
przypomnieć 
ostatniego laureata Nagrody Nobla, autora Ja, Onan, W poszukiwaniu samego siebie 
i 
przesławnej Oui, c’est moi. Karierę wydawniczą tej książki uruchomił przed 
piętnastoma laty 
właśnie mój podpis pod półtorastronicowym artykułem w Le Monde, w numerze 
primaaprilisowym. Nigdy sobie tego nie wybaczę, cóż, tak toczy się świat.
- Początkowo Rochefort jest wrogiem - wyjaśniłem. - Symbolizuje siły tajemne, 
mroczne 
sprzysiężenie... Jest agentem diabolicznego spisku zawiązanego wokół d’Artagnana 
i jego 
przyjaciół, intrygi uknutej przez pozostającego w cieniu kardynała, intrygi, 
która może ich 
kosztować życie.
Na ustach jednej ze studentek ujrzałem uśmiech, w którym kryły się i podziw, i 
lekka 
kpina. Nie byłem tylko pewien, czy mam go przypisać oddziaływaniu własnych słów, 
czy jakichś 
luźnych skojarzeń, nie związanych z tematem spotkania. Zdziwiło mnie to, bo - 
jak już 
wspomniałem - studenci słuchają mnie z szacunkiem równym temu, z jakim 
dziennikarz 
„l’Osservatore Romano” podchodzi do tekstu najnowszej encykliki papieskiej. 
Postanowiłem 
zainteresować się dziewczyną. Po prawdzie już na początku, kiedy przyszła w 
niebieskiej 
kurteczce, ze stosem książek pod pachą, zwróciłem uwagę na jej niepokojące 
zielone oczy i 
kasztanowe włosy, obcięte króciutko na chłopaka. Teraz siedziała nieco z boku, 
nie dołączając do 
reszty. Wokół naszego stolika zawsze zasiada sporo młodych studentów literatury, 
których 
zapraszam na kawę. Tę dziewczynę widziałem tu po raz pierwszy. Na pewno 
zapamiętałbym jej 
oczy o tak jasnej, niemal przezroczystej tonacji, że wyraźnie kontrastowały z 
cerą smagłą i 
ogorzałą od częstego przebywania na słońcu i świeżym powietrzu. Była zgrabna i 
wiotka, a jej 
długie nogi w dżinsach z pewnością również były opalone. Dostrzegłem jeszcze 
jeden szczegół: 
nie nosiła pierścionków, zegarka ani kolczyków. Nie miała przekłutych uszu.
- ...Rochefort jest postacią, którą się widuje, ale nie sposób jej dosięgnąć - 
nie bez trudu 
odnalazłem wątek. - Spowitą w welon tajemnicy, którą symbolizuje blizna. Jest 
ucieleśnieniem 
paradoksalnej bezsilności d’Artagnana, który go ściga i nie może dopaść, chce go 
zabić i udaje 
mu się to dopiero w dwadzieścia lat później, przez pomyłkę, kiedy już nie są 
wrogami, ale 
przyjaciółmi.
- Ten twój d’Artagnan jest trochę jak Jonasz - zauważył jeden z moich gości, 
pisarz w sile 
wieku. Jego ostatnia powieść sprzedała się w pięciuset egzemplarzach, ale 
dorabiał publikując 
kryminały pod przewrotnym pseudonimem Emilia Forster. Spojrzałem na niego z 
uznaniem, 
zadowolony z trafności tej uwagi.
- Bez wątpienia. Jego ukochana zostaje otruta. Pomimo świetnych czynów i wiernej 
służby francuskiej Koronie przez dwadzieścia lat pozostaje skromnym porucznikiem 
muszkieterów. A kiedy w ostatnich wersach Wicehrabiego de Bragelonne uzyskuje 
wreszcie 
buławę marszałkowską, na co pracował przez cztery tomy i czterysta dwadzieścia 
pięć 
rozdziałów, pada rażony holenderską kulą.
- Tak jak i prawdziwy d’Artagnan - odezwał się aktor, któremu udało się położyć 
dłoń na 
udach ważnej redaktorki.
Wypiłem łyk kawy i przytaknąłem. Corso nie spuszczał ze mnie wzroku.
- Znamy trzech d’Artagnanów - wyjaśniłem. - O pierwszym, a nazywał się on 
Charles de 
Batz Castlemore, wiemy dzięki ówczesnej publikacji w „Gazecie Francuskiej”, że 
zmarł 23 
czerwca 1673 roku od kuli, która przeszyła mu gardło podczas oblężenia 
Maastricht. Razem z 
nim padła wówczas połowa jego ludzi... Wyjąwszy ten epizod, w życiu miał 
niewiele więcej 
szczęścia niż jego odpowiednik literacki.
- Też był Gaskończykiem?
- Tak, pochodził z Lupiac. Ta wioska istnieje do dziś, jest tam tablica 
pamiątkowa: „Tu 
około roku 1615 narodził się d’Artagnan, którego prawdziwe nazwisko brzmiało 
Charles de Batz. 
Zmarł podczas oblężenia Maastricht w 1673 r.”
- Widzę przesunięcie w fazie historycznej - powiedział Corso, zaglądając do 
notatek. - U 
Dumasa d’Artagnan miał na początku powieści osiemnaście lat. Był rok 1625. W tym 
czasie 
autentyczny d’Artagnan liczył sobie lat ledwie dziesięć - uśmiechnął się jak 
królik oczytany i 
sceptyczny. - Za młody na to, żeby wywijać szpadą.
- Zgoda - skinąłem głową. - Dumas dokonał tej zmiany po to, by młodzieniec mógł 
razem 
z Richelieu i Ludwikiem XIII uczestniczyć w aferze ze spinkami brylantowymi. 
Charles de Batz 
też pojawił się w Paryżu jako młody człowiek: w 1640 roku figuruje, jako 
gwardzista w 
kompanii pana des Essarts, w dokumentach związanych z oblężeniem Arras, a dwa 
lata później 
przy okazji kampanii w Roussillon. Nigdy jednak nie służył jako muszkieter pod 
rozkazami 
kardynała Richelieu, jako że trafił do tego elitarnego korpusu już po śmierci 
Ludwika XIII. Jego 
rzeczywistym panem był kardynał Giulio Mazzarini... Istotnie, między obydwoma 
d’Artagnanami mamy do czynienia z przesunięciem dziesięcio-, piętnastoletnim. 
Aczkolwiek 
Dumas, który po sukcesie Trzech muszkieterów rozciągnął akcję cyklu na prawie 
czterdzieści lat 
historii Francji, w kolejnych tomach nieco bardziej dopasował swoją fikcję do 
prawdziwych 
wydarzeń.
- Jakie fakty się potwierdzają? Chodzi mi o historyczne dokonania autentycznego 
d’Artagnana.
- Sporo. Odnajdujemy jego nazwisko w korespondencji kardynała Mazzariniego i w 
pismach Ministerstwa Wojny. Podobnie jak postać fikcyjna, działał jako agent 
kardynała podczas 
Frondy i otrzymał poufne misje wobec dworu Ludwika XIV. Powierzono mu wręcz 
delikatne 
zadanie zatrzymania i eskortowania ministra finansów Fouqueta, co potwierdza w 
swych listach 
pani de Sevigne. Mógł też poznać naszego malarza Velazqueza na Wyspie Bażanciej, 
kiedy 
towarzyszył Ludwikowi XIV w podróży do przyrzeczonej królowi Marii Teresy 
Austriaczki.
- Jak widać, dworzanin pełną gębą. Gdzie mu do zabijaki z powieści Dumasa...
Uniosłem rękę w obronie ścisłości faktów.
- Nie dajmy się zwieść pozorom. Charles de Batz, czyli d’Artagnan, bił się aż do 
śmierci. 
Walczył pod rozkazami Turenne’a we Flandrii, a w roku 1657 mianowany został 
porucznikiem 
szarych muszkieterów, co równało się dowodzeniu tym oddziałem. Dziesięć lat 
później 
awansował na kapitana i z tą szarżą, równą generałowi jazdy, walczył we 
Flandrii.
Corso przymknął oczy za szkiełkami okularów.
- Przepraszam - pochylił się ku mnie nad marmurowym blatem, z ołówkiem w dłoni, 
chcąc zanotować słowo czy datę - w którym to było roku?
- Awans na generała? W 1667. Co pana tak zafrapowało?
Górne siekacze przygryzły dolną wargę, po czym znikły.
- Nic - odezwał się, a jego twarz znów nie wyrażała niczego. - W tym samym roku 
w 
Rzymie spalono na stosie pewnego człowieka. Przedziwny zbieg okoliczności... - 
popatrzył na 
mnie obojętnie. - Mówi coś panu nazwisko Aristide Torchia?
Wysiliłem pamięć. Żadnego skojarzenia.
- Nic a nic - odparłem. - Jest jakoś powiązany z Dumasem?
Zawahał się przez moment.
- Nie - odezwał się w końcu, ale jakby bez przekonania. - Chyba nie. Ale proszę 
mówić 
dalej. Mówił pan o prawdziwym d’Artagnanie we Flandrii.
- Jak wspominałem, padł pod Maastricht na czele swojego oddziału. Była to śmierć 
bohaterska: fortecę oblegali
Anglicy i Francuzi, trzeba było przebyć niebezpieczny odcinek i d’Artagnan, 
powodowany uprzejmością dla sprzymierzeńców, chciał iść na czele... Kula 
muszkietu rozerwała 
mu tętnicę szyjną.
- Tak więc nigdy nie został marszałkiem.
- Nigdy. To prywatna zasługa Dumasa, że przyznał fikcyjnemu d’Artagnanowi 
zaszczyt, 
którego chytry Ludwik XIV odmówił jego pierwowzorowi z krwi i kości... Znam parę 
ciekawych 
książek na ten temat, może pan zanotować tytuły. Jedną napisał Charles Samaran: 
D’Artagnan, 
capitaine des mousquetaires du roi, histoire véridique d’un héros de roman, 
wydana w 1912 
roku. Następną, Le vrai d’Artagnan, napisał książę de Montesquieu - Fezensac, 
potomek w linii 
prostej autentycznego d’Artagnana. Wyszła chyba w 1963.
Żaden z tych detali nie miał oczywistego związku z rękopisem Dumasa, ale Corso 
wszystko notował, jakby od tego zależało jego życie. Co jakiś czas podnosił 
wzrok znad 
notatnika i kierował ku mnie pytające spojrzenie zza przekrzywionych szkieł. 
Chwilami zaś 
przechylał głowę, jakby, przestawszy słuchać, pogrążał się w tajemniczych 
myślach. W tym 
czasie znałem wprawdzie wszystkie szczegóły sprawy Wina andegaweńskiego, nawet 
kilka 
takich, o których łowca książek nie miał pojęcia, ale nawet nie podejrzewałem, 
jak bardzo 
skomplikuje tę historię problem Dziewięciorga Wrót. Corso, którego umysł 
przywykł do 
logicznych konstrukcji, zaczął wszelako dostrzegać złowieszcze powiązania 
znanych sobie 
faktów i - powiedzmy - literackiego charakteru tych powiązań. Jakkolwiek mętnie 
to brzmi, nie 
zapominajmy przecież, że dla Corsa cała sytuacja istotnie była mętna. Oczywiście 
czas narratora 
jest w tej opowieści późniejszy niż czas, w którym rozstrzygnęły się dalsze 
smutne wypadki, ale 
sama natura tego zapętlenia (nie zapominajmy o obrazach Eschera i o kawalarzu 
Bachu) zmusza 
nas, byśmy stale powracali do czasu, kiedy wiedza Corsa obejmowała bardzo wąski 
horyzont. 
Wiedzieć i milczeć - taka jest reguła. A bez reguł nie ma gry. Nawet gdy ktoś na 
nas zastawia 
pułapki.
- No dobrze - powiedział łowca książek, zanotowawszy polecone mu tytuły - to 
jest 
pierwszy d’Artagnan, ten autentyczny. Trzeci to fikcyjny bohater Dumasa. Jak 
podejrzewam, 
łączy ich ta książka Gatiena de Courtilz, którą pan mi pokazywał poprzednio, 
Mémoires de M. 
d’Artagnan.
- Dokładnie tak. Możemy go nazwać brakującym ogniwem, najmniej znanym z całej 
trójki. Gaskończyk, pełniący funkcję pośrednią, jest postacią literacką i 
rzeczywistą zarazem. On 
właśnie posłużył Dumasowi do stworzenia swojego bohatera. Gatien de Courtilz de 
Sandras był 
współczesnym d’Artagnanowi pisarzem, który dostrzegł w nim materiał pisarski i 
zabrał się do 
pracy. Półtora wieku później Dumas, podczas pobytu w Marsylii, dowiedział się o 
istnieniu tej 
książki. Brat właściciela domu, w którym pisarz się zatrzymał, kierował 
biblioteką miejską. Jak 
można mniemać, ów brat pokazał Dumasowi tom wydany w Kolonii w roku 1700. Dumas 
pojął, 
jaki zysk mógłby z niej wyciągnąć, pożyczył książkę i nigdy nie oddał.
- Co wiemy na temat tego poprzednika Dumasa, Gatiena de Courtilz?
- Dużo. Między innymi dlatego, że był często notowany przez policję. Urodził się 
w 1644 
albo 1647 roku, był muszkieterem, kornetem w Royal-Étranger, czymś w rodzaju 
ówczesnej 
Legii Cudzoziemskiej, oraz kapitanem jazdy pana Beaupré-Choiseul. Po wojnie w 
Niderlandach - 
tej, w której zginął d’Artagnan - Courtilz pozostał tam i zamienił szpadę na 
pióro. Pisał biografie, 
opowiadania historyczne, pamiętniki o charakterze z grubsza apokryfiznym, 
przytaczał plotki i 
wspominał niewybredne skandale z życia dworu francuskiego... No i napytał sobie 
biedy. 
Pamiętniki pana d’Artagnan zyskały niezwykły rozgłos: miały pięć wydań w ciągu 
dziesięciu lat. 
Nie przypadły jednak do gustu Ludwikowi XIV z uwagi na bezceremonialne 
wyjawianie 
szczegółów z życia dworu i ludzi z nim związanych. Po powrocie do Francji, 
niedługo przed 
śmiercią, Courtilz przypłacił to uwięzieniem i osiedleniem się na koszt Państwa 
w Bastylii.
Zrobiłem pauzę, z której skorzystał aktor i zupełnie nie á propos wtrącił 
wyjątek z wiersza 
Marquiny: „We Flandrii już zapadł zmierzch: Był tam z nami / walecznymi 
żołnierzami / z 
głęboką raną kapitan, / a śmierć wielkimi krokami / szła, by o niego zapytać. / 
Nie ma go już 
między nami...” Czy jakoś tak. Rzecz jasna, była to bezczelna próba zabłyśnięcia 
przed 
dziennikarką, na której udzie spoczywała jego niewątpliwie władcza dłoń. Reszta, 
a zwłaszcza 
pisarz podpisujący się Emilia Forster, spojrzeli nań z zawiścią lub 
niespecjalnie maskowaną 
urazą.
Po chwili kurtuazyjnego milczenia Corso postanowił przywrócić mi kontrolę nad 
sytuacją:
- Jak dużo d’Artagnan Dumasa zawdzięcza Courtilzowi?
- Bardzo dużo. Wprawdzie podstawę W dwadzieścia lat później i Bragelonne’a 
stanowią 
inne źródła, jednak historię Trzech muszkieterów odnajdziemy właściwie u 
Courtilza. Dumas 
obdarzył ją swoim geniuszem i przydał jej siły, ale w ogólnych zarysach mamy 
tutaj: 
błogosławieństwo d’Artagnana ojca, list do pana de Tréville, pojedynek z 
muszkieterami, którzy 
w pierwotnym tekście są braćmi... Pojawia się też Milady. Jeden i drugi 
d’Artagnan stają się do 
siebie podobni jak dwie krople wody. U Courtilza jest on może bardziej cyniczny, 
bardziej skąpy 
i mniej godny zaufania, ale to ta sama osoba.
Corso pochylił się nieco nad stołem.
- Wcześniej wspomniał pan, że Rochefort symbolizuje mroczną intrygę, wymierzoną 
przeciwko d’Artagnanowi i jego przyjaciołom. Ale przecież Rochefort to zwykły 
płatny zabójca.
- Racja. Zatrudniony przez Jego Eminencję Jeana du Plessis, kardynała de 
Richelieu...
- Niegodziwego - dokończył Corso.
- Niegodziwego Carabela - uzupełnił aktor, zdecydowany stale wtrącać kolejne 
trzy 
grosze. Zaintrygowani tym zarysem powieści przygodowej studenci skrzętnie 
notowali albo 
słuchali z rozdziawionymi gębami. Tylko dziewczyna o zielonych oczach zachowała 
spokój i 
trzymała się nieco na uboczu, jakby wpadła tu przypadkiem i tylko na chwilę.
- Dla Dumasa - podjąłem - Richelieu stanowi, w każdym razie w pierwszej części 
cyklu 
Muszkieterów, postać niezbędną w romantycznej powieści odcinkowej pełnej przygód 
i tajemnic: 
jest potężnym przeciwnikiem kryjącym się w cieniu, ucieleśnieniem Zła. Richelieu 
był w 
dziejach Francji wielką osobistością, podczas gdy w Muszkieterach zostaje 
zrehabilitowany 
dopiero w dwadzieścia lat później. Tak to sprytny Dumas pogodził się z 
rzeczywistością nie 
niwecząc atrakcyjnej fabuły, znalazł bowiem nowego nikczemnika: Mazzariniego. Ta 
korekta, 
włożona dosłownie w usta d’Artagnana i jego przyjaciół, sławiących dawnego wroga 
po jego 
śmierci, jest moralnie wątpliwa. Dla Dumasa był to wygodny sposób okazania 
skruchy... 
Przynajmniej w pierwszej części, w której kardynał planuje zabójstwo Buckinghama 
i 
pohańbienie Anny Austriaczki lub wręcza carte blanche niegodziwej Milady, jest 
doskonałym 
ucieleśnieniem czarnego charakteru. Jego Eminencja tym jest dla d’Artagnana, 
czym książę 
Gonzaga dla Lagardere’a albo profesor Moriarty dla Sherlocka Holmesa. Ten aspekt 
tajemniczy i 
diaboliczny...
Corso przerwał mi gestem ręki. Zdziwiło mnie to, ponieważ zaczynałem już 
poznawać 
jego sposób bycia. Spodziewałem się, że raczej poczeka, aż rozmówca wyczerpie 
swoje 
argumenty - żeby nie uronić żadnej informacji.
- Dwukrotnie użył pan sformułowania „diaboliczny” - rzekł zaglądając do notatek 
- i za 
każdym razem w odniesieniu do Richelieu... Czy kardynał interesował się wiedzą 
tajemną?
Te słowa sprowokowały osobliwą sytuację: dziewczyna zaczęła przypatrywać się 
Corsowi, on obserwował mnie, a ja dziewczynę. Nieświadom przedziwnego trójkąta 
łowca 
książek oczekiwał mojej odpowiedzi.
- Richelieu interesował się wieloma rzeczami - wyjaśniłem. - Poza budowaniem 
mocarstwa francuskiego znajdował czas na kolekcjonowanie obrazów, gobelinów, 
porcelany i 
posążków. Był też znanym bibliofilem. Oprawiał swoje książki w skórę cielęcą i 
czerwony 
marokin...
- ...A na wierzchu srebrny herb z czerwonymi kantami - Corso machnął 
niecierpliwie 
ręką. Były to szczegóły drugorzędne i nie musiałem mu ich objaśniać. - Istnieje 
dobry katalog 
Richelieu.
- Jest to katalog fragmentaryczny, ponieważ zbiór nie zachował się w całości. 
Część 
przechowywana jest w Bibliotece Narodowej we Francji, w Bibliotece Mazzariniego 
i w 
Sorbonie. Pozostałe książki znajdują się w rękach prywatnych. Kardynał posiadał 
rękopisy 
hebrajskie i syryjskie, znakomite dzieła z zakresu matematyki, medycyny, 
teologii, prawa i 
historii... I, trafił pan, jedna rzecz niezwykle zdumiała badaczy: natknęli się 
w kolekcji na wiele 
starych tekstów dotyczących nauk tajemnych, od kabały po czarną magię.
Corso przełknął ślinę nie odrywając oczu ode mnie. Był wyraźnie podekscytowany. 
Przypominał cięciwę łuku na chwilę przed toing!
- Jakieś tytuły...?
Pokręciłem przecząco głową. Milczałem. Intrygował mnie jego upór. Dziewczyna 
śledziła tok rozmowy, chociaż było jasne, że to nie ja zaprzątam jej uwagę.
- Moja wiedza o Richelieu jako bohaterze powieści płaszcza i szpady - odezwałem 
się 
wreszcie - nie sięga tak daleko.
- A Dumas? Też interesował się naukami tajemnymi?
Uciąłem krótko:
- Nie. Dumas był sybarytą, który wszystko robił przy świetle dziennym ku uciesze 
i 
zgorszeniu swoich znajomych. Był też trochę przesądny: wierzył w uroki, nosił 
amulet na 
łańcuszku od zegarka i chadzał do wróżki, do pani Desbarolles. Natomiast nie 
wyobrażam go 
sobie uprawiającego praktyki czarnoksięskie na zapleczu domu. Nie był też 
masonem, jak sam 
zapewnia w Ludwiku czternastym i wieku jego. Miał długi, wydawcy i wierzyciele 
gnębili go za 
mitrężenie czasu. Być może w którymś momencie, zbierając dokumentację do 
powieści, zaczął 
czytać na te tematy, ale z pewnością nie zagłębiał się zbytnio. Jak zdołałem 
ustalić, wiedzę o 
praktykach masońskich opisywanych przezeń w Józefie Bahamo i w Mohikanach 
paryskich 
zaczerpnął bezpośrednio z Malowniczych dziejów wolnomularstwa Clavela.
- A Adah Menken?
Spojrzałem na Corsa z uznaniem. Było to pytanie znawcy.
- To co innego. Adah Isaacs-Menken, jego ostatnia kochanka, była aktorką 
amerykańską. 
Na Wystawie Światowej w 1867 Dumas oglądał sztukę Stepowi piraci i z miejsca 
zwrócił uwagę 
na ładną dziewczynę, którą w sztuce porywał galopujący rumak. Po wyjściu z 
teatru dziewczyna 
rzuciła się na pisarza i oświadczyła mu ni stąd, ni zowąd, że czytała wszystkie 
jego książki i że 
jest gotowa iść z nim do łóżka natychmiast. Czegóż więcej trzeba było staremu 
Dumasowi, żeby 
zadurzyć się w kobiecie? Przyjął jej hołdy. Podawała się za byłą żonę milionera, 
kochankę króla, 
generałową jakiejś republiki... W rzeczywistości była portugalską Żydówką 
urodzoną w Stanach 
- i rzadkim typem kochanki: miała w sobie coś z cwaniaka i boksera. Jej związek 
z Dumasem 
nosił znamiona skandalu, ponieważ Menken lubiła fotografować się w skąpej 
odzieży i często 
bywała na ulicy Malesherbes pod numerem 107, w ostatnim paryskim miejscu 
zamieszkania 
pisarza... Zmarła na zapalenie otrzewnej po upadku z konia, w wieku trzydziestu 
jeden lat.
- Interesowała się czarną magią?
- Tak mówią. Lubowała się w dziwnych ceremoniach: stroiła się w tuniki, paliła 
kadzidła 
i składała ofiary panu ciemności... Twierdziła czasem, że posiadł ją Szatan, 
czyniąc rozmaite 
aluzje, które dzisiaj uznalibyśmy za pornografię. Jestem przekonany, że stary 
Dumas nie wierzył 
w ani jedno słowo, z pewnością jednak te scenki stanowiły dla niego niezgorszą 
rozrywkę. Kiedy 
Menken była w mocy diabła, musiała być płomienną kochanką.
Wokół stołu wybuchły śmiechy. Nawet ja pozwoliłem sobie na dyskretny uśmiech na 
koszt tego żartu. Dziewczyna i Corso zachowali jednak powagę. Ona wpatrywała się 
w niego w 
zamyśleniu jasnymi oczami, za to łowca książek przytakiwał głową, ale też już 
jakby 
roztargniony i nieobecny. Spoglądał przez okno na pogrążone w mroku bulwary i na 
mknące po 
nich samochody, których światła odbijały się w jego okularkach. W ich bezgłośnym 
pędzie 
zdawał się szukać zagubionego słowa, klucza, który połączyłby wszystkie te 
wątki, bujające jak 
suche liście na czarnym oceanie czasu.
Ponownie usuwam się na plan drugi, na pozycję niemal wszystkowiedzącego 
narratora 
przypadków Lucasa Corsa. Dzięki późniejszym opowieściom łowcy książek mogę 
zrelacjonować 
owe tragiczne wydarzenia w sposób uporządkowany. Dochodzimy do momentu, kiedy po 
przybyciu do domu Corso stwierdził, że dozorca pozamiatał już sień i zaraz ma 
zamykać 
stróżówkę. Właśnie wynosił z piwnicy wiadra ze śmieciami.
- Dzisiaj byli naprawić panu telewizor.
Corso zbyt wiele się naczytał i naoglądał, żeby nie zorientować się, o co 
chodzi. Nie 
wytrzymał i ku zaskoczeniu dozorcy wybuchnął śmiechem.
- Już od dawna nie mam telewizora...
Prawie nie zwrócił uwagi na gwałtowny potok wyjaśnień. Wszystko to zaczynało 
przypominać jakiś cudownie przewidywalny układ. Ponieważ w grę wchodziły 
książki, musiał 
podejść do tego raczej z pozycji bystrego i krytycznego czytelnika niż naiwnego 
nabywcy tanich 
towarów, którego chciano w nim widzieć. Zresztą nie miał wyboru. Ostatecznie 
naturę miał 
sceptyczną, a ciśnienie niskie, nie należał do tych, którym w takiej chwili pot 
występuje na czoło, 
a z ust wyrywa się okrzyk: „nieszczęście!”
- Chyba nie zrobiłem nic złego, panie Corso...
- Oczywiście, że nie. Człowiek od telewizora był brunetem, prawda? Z wąsikiem i 
blizną 
na twarzy...
- Tak, tak.
- Proszę się uspokoić. To mój przyjaciel. Kawalarz.
Dozorca odetchnął z ulgą.
- Kamień spadł mi z serca.
Corso nie niepokoił się o Dziewięcioro Wrót ani o rękopis Dumasa. Kiedy nie 
nosił ich ze 
sobą w brezentowej torbie, deponował je w barze Makarowej. Jeśli chodzi o jego 
rzeczy, było to 
najbezpieczniejsze miejsce na świecie. Wchodził spokojnie po schodach, usiłując 
wyobrazić 
sobie, co nastąpi za chwilę. Na tym poziomie stawał się już - jak to niektórzy 
nazywają - 
czytelnikiem drugiego stopnia i ten prymitywny archetyp bardzo go rozczarował. 
Ulżyło mu 
jednak, kiedy otworzył drzwi. Po podłodze nie walały się papiery, szuflady nie 
były 
powyciągane. Nie rozpruto nawet foteli. Mieszkanie było w takim samym porządku, 
w jakim je 
pozostawił wychodząc o pierwszej po południu.
Podszedł do biurka. Pudełeczka z dyskietkami leżały na swoim miejscu, dokumenty 
spoczywały nadal w kasetach, tam gdzie je zostawił. Człowiek z blizną, Rochefort 
czy kim on 
tam u diabła był, znał swoją robotę, ale wszystko ma swoje granice. Włączywszy 
komputer, 
Corso uśmiechnął się triumfalnie.
DAGMAR PC 555 K (S1) ELECTRONIC PLC
WYLACZONY O 19:35/THU/3/21
A>ECHO OFF
A>
Wyłączony o 19.35 tego samego dnia, jak zaświadczał monitor. A on nie dotykał 
komputera od dwudziestu godzin. O 19.35 był na naszym spotkaniu w kawiarni. W 
tym czasie 
człowiek z blizną mamił dozorcę.
Znalazł coś jeszcze, czego zrazu nie dostrzegł. Tuż obok telefonu. To nie mógł 
być 
przypadek ani nieostrożność ze strony tajemniczego gościa. W popielniczce pośród 
własnych 
petów Corso znalazł niedopałek pochodzący od kogoś innego. Była to resztka 
prawie 
wypalonego cygara hawańskiego, z nietkniętym szablonem. Wziął je w palce i 
trzymał przez 
chwilę z niedowierzaniem, by po chwili, pojąwszy już jego znaczenie, odsłonić w 
uśmiechu 
siekacze na podobieństwo podstępnego, złego wilka.
Cygaro marki Montecristo. No jasne.
Flavio La Ponte też miał wizytę. U niego gościł hydraulik.
- Mam gdzieś takie numery - powiedział na powitanie.
Czekając, aż Makarowa poda dżin, opróżnił na kontuar zawartość celofanowej 
torebki. 
Niedopałek cygara był identyczny i szablon także miał nietknięty.
- Edmund Dantčs znowu atakuje - podsumował Corso.
La Ponte tylko po części skłonny był upatrywać w tej sprawie powieściowych 
podtekstów.
- Stać drania na hawańskie - księgarzowi aż podskoczyło tętno. Na rudą brodę 
spadło 
kilka kropel dżinu. - Znalazłem to na nocnym stoliku.
Corso nie ukrywał dobrego humoru:
- Powinieneś się wyluzować, Flavio. Bądź twardzielem - położył mu rękę na 
ramieniu. - 
Pamiętaj o Klubie Harpunników z Nantucket.
Księgarz z gniewną miną strząsnął dłoń przyjaciela.
- Byłem twardzielem. Do czasu jak skończyłem osiem lat. Wtedy zrozumiałem, jakie 
korzyści daje umiejętność przetrwania. Od tamtej chwili nieco zmiękłem.
Między jednym haustem a drugim Corso zacytował Szekspira. Tchórz wiele razy 
umiera, 
nim umrze; człowiek waleczny [W. Shakespeare, Juliusz Cezar, przekład Stanisława 
Barańczaka.] i tak dalej. La Ponte nie należał jednak do ludzi, których można 
pocieszyć cytatami. 
W każdym razie tego rodzaju cytatami.
- Właściwie to się nie boję - powiedział z wyrazem smutnej zadumy na twarzy. - 
Tylko 
bardzo nie chciałbym czegoś stracić... Pieniędzy. Mojej niebywałej potencji. 
Życia.
Były to poważne argumenty i Corso musiał przyznać, że ewentualny brak 
wymienionych 
darów losu mógł się okazać nieprzyjemny. A poza tym, dodał księgarz, dochodziły 
nowe 
elementy: dziwni klienci pragnący zakupić rękopis Dumasa za każdą cenę, 
tajemnicze telefony w 
środku nocy...
Zaciekawiony Corso aż się poderwał z miejsca.
- Dzwonią po nocy?
- Tak, ale nic nie mówią. Chwilę milczą, po czym odkładają słuchawkę.
La Ponte relacjonował swoje nieszczęścia, tymczasem Corso dotknął brezentowej 
torby, 
którą chwilę wcześniej odzyskał. Makarowa trzymała ją cały dzień pod ladą, wśród 
kontenerów z 
butelkami i antałków piwa.
- Nie wiem, co mam robić - skonstatował La Ponte dramatycznym tonem.
- Sprzedaj rękopis i skończ ze sprawą. Za dużo już tego dobrego.
Księgarz pokręcił głową, zamawiając przy tym kolejny dżin. Podwójny.
- Przyrzekłem Enriquemu Tailleferowi, że rękopis pójdzie na aukcję.
- Taillefer nie żyje. A ty w życiu nie dotrzymałeś żadnej obietnicy.
La Ponte przytaknął posępnie, jakby tego rodzaju faktów nawet nie trzeba było 
przypominać. Ale nagła myśl rozjaśniła mu zmarszczone czoło, a w gęstwinie brody 
pojawił się 
głupawy uśmieszek. O ile to w ogóle można było nazwać uśmieszkiem.
- No pewnie. Zgadnij, kto dzwonił.
- Milady.
- Trafiony, prawie zatopiony: Liana Taillefer.
- Wiesz co? - odezwał się wycierając usta wierzchem dłoni. - Czasem mi się 
wydaje, że 
już kiedyś czytałem tę książkę.
La Ponte znów potarł czoło.
- Chce odzyskać Wino andegaweńskie - odparł. - Tak, jak jest, bez żadnej 
weryfikacji - 
umoczył wargi w swoim drinku, po czym uśmiechnął się do Corsa niepewnie. - 
Dziwne, nie? 
Takie nagłe zainteresowanie...
- Co jej odpowiedziałeś?
Księgarz uniósł brwi.
- Że sprawa wymknęła mi się spod kontroli. Że ty masz teraz rękopis. I że 
podpisałem z 
tobą umowę.
- Kłamstwo. Niczego nie podpisywaliśmy.
- Oczywiście, że kłamstwo. Ale jeżeli sprawa się skomplikuje, ty będziesz jadł 
tę żabę. 
Co mi nie przeszkadza wysłuchać oferty. W najbliższych dniach wdowa i niżej 
podpisany zjedzą 
razem kolację. Interesy. Żeby przedyskutować to i owo. To mówi śmiały harpunnik.
- Nie jesteś żadnym harpunnikiem. Jesteś oślizgłą gnidą i zdrajcą.
- Wiem. Anglia mnie takim uczyniła, jak mawiał ten obszczymur Graham Greene. W 
szkole przezywali mnie „To-nie-ja...” Nigdy nie opowiadałem ci, jak zaliczyłem 
matematykę? - 
znowu uniósł brwi w nostalgicznym zamyśleniu. - Zawsze byłem skarżypytą, co się 
zowie.
- No to miej się na baczności przed Lianą Taillefer.
- Dlaczego? - La Ponte spojrzał na swoje odbicie w lustrze i uśmiechnął się 
lubieżnie. - 
Spodobała mi się, odkąd przyniosłem jej mężowi pierwszą powieść w odcinkach. Ma 
babka 
klasę.
- Tak - zgodził się Corso. - Klasę maturalną.
- Słuchaj, nie rozumiem, co ci w niej przeszkadza. Przy takiej budowie...
- I tu jest pies pogrzebany.
- Nie mam nic przeciwko psom, jeśli ich panie są ładnymi blondynkami.
Corso postukał palcem w węzeł krawata La Pontego.
- Posłuchaj, idioto. W tajemniczych opowieściach zawsze umiera przyjaciel. 
Łapiesz ten 
sylogizm? To jest tajemnicza historia, a ty jesteś moim przyjacielem - mrugnął 
do niego dla 
podkreślenia tej porażającej logiki. - Czyli znalazłeś się na celowniku.
La Ponte nie dał się zastraszyć, przytłoczony wspomnieniem wdowy.
- Dobra, dobra. Jeszcze w życiu nie trafiłem binga. Poza tym mówiłem ci, gdzie 
mają 
celować: w ramię.
- Ja mówię poważnie. Taillefer nie żyje.
- Samobójstwo.?
- To się zobaczy. A może umrzeć jeszcze ktoś.
- To sam umieraj. Podjudzacz. Świnia.
Resztę popołudnia wypełniły wariacje na ten sam temat.
Pożegnali się jakieś pięć czy sześć szklanek później, umówiwszy się na telefon, 
kiedy 
Corso będzie w Portugalii. La Ponte oddalił się niepewnym krokiem i bez 
płacenia, podarował 
tylko przyjacielowi niedopałek Rocheforta. Teraz, powiedział, masz już parkę.
VI. O apokryfach i interpolacjach
„Przypadek? Do kroćset, wybaczcie, ze się śmieję.
Takie wytłumaczenie zadowoli chyba tylko głupca”.
(M. Zévaco, Pardadlanowie)
Bcia CENIZA
OPRAWIANIE
i ODNAWIANIE KSIĄŻEK
Drewniany szyld zwisał z okna o szybach matowych od kurzu. Tabliczka cała była 
popękana, a kolor, na skutek działania wilgoci i upływu czasu, miała trudny do 
określenia. 
Pracownia braci Cenizów mieściła się na antresoli w zabytkowej czteropiętrowej, 
podpartej od 
podwórza kamienicy, przy jednej z mrocznych uliczek starego Madrytu.
Lucas Corso nacisnął dzwonek dwa razy, lecz nie było odpowiedzi. Spojrzał więc 
na 
zegarek, po czym oparł się o mur, wiedząc, że nie obejdzie się bez czekania. 
Dobrze znał 
zwyczaje Pedra i Pabla Cenizów. W tej chwili znajdowali się o kilka przecznic 
dalej, przy 
marmurowym kontuarze baru „La Taurina”, gdzie obalali pół litra wina w ramach 
obiadu i 
dyskutowali na temat książek i corridy. Byli kawalerami i pijakami, byli 
gderliwi i nierozłączni.
Ujrzał ich dziesięć minut później, jak szli obok siebie ubrani w prochowce 
przypominające całuny zawieszone na chudych szkieletach. Całe życie zgarbieni 
nad prasą albo 
sztancami, zajęci zszywaniem arkuszy lub złoceniem safianu. Żaden z nich nie 
miał jeszcze 
pięćdziesięciu lat, ale z powodzeniem można im było dać po dziesięć lat więcej, 
widząc ich 
zapadłe policzki, ich dłonie i oczy, zniszczone od wymagającej precyzji roboty 
rzemieślniczej, i 
skórę tak bezbarwną, jak gdyby pergamin, przy którym pracowali, użyczył im 
swojej chłodnej 
bladości. Fizyczne podobieństwo braci było uderzające: ten sam wielki nos, 
identycznie 
przylegające do czaszki uszy, podobnie zaczesane do tyłu rzadkie włosy bez 
przedziałka. Jedyne 
różnice dawały się zauważyć we wzroście i w rozmowności: młodszy, Pablo, był 
wyższy i 
bardziej milczący niż Pedro. Ten zaś z kolei często kaszlał z chrapliwym 
rzężeniem. Był 
namiętnym palaczem. Dłonie, którymi przypalał jednego papierosa od drugiego, 
drżały 
bezustannie.
- Kopę lat, panie Corso. Miło pana widzieć.
Podążył za nimi po zniszczonych drewnianych schodkach. Drzwi zaskrzypiały, a 
włączone w tej samej chwili światło ukazało oczom zagraconą pracownię, w której 
na 
honorowym miejscu stała stara księgarska prasa. Obok niej znajdował się obity 
blachą cynkową 
stół zawalony narzędziami, fascykułami na wpół zszytymi albo już z grzbietem, 
gilotynami do 
papieru, barwionymi skórami, buteleczkami z klejem, fantazyjnymi sztancami i 
innymi 
przedmiotami związanymi z fachem. Wszędzie widać było książki: piętrzące się 
stosy opraw 
safianowych, szagrynowych i welinowych, paczki gotowe do wysłania, tomy w 
trakcie obróbki, 
bez okładek albo dopiero w fazie oprawy tekturowej. Na ławach i półkach na swoją 
kolej czekały 
stare woluminy zniszczone przez mole albo wilgoć. W powietrzu unosiła się woń 
papieru, kleju 
introligatorskiego i nowej skóry. Corso rozchylił nozdrza z rozkoszą, po czym 
wyciągnął z torby 
książkę i położył ją na stole.
- Chciałbym wiedzieć, co o tym sądzicie, panowie.
Nie był to pierwszy raz. Pedro i Pablo Cenizowie zbliżyli się powoli, niemal 
ostrożnie. 
Jak zwykle starszy z braci pierwszy zabrał głos.
- Dziewięcioro Wrót... - dotykał książki nie ruszając jej z miejsca. Wydawało 
się, że jego 
kościste, pożółkłe od nikotyny palce pieszczą żywą skórę. - Śliczna książka. I 
bardzo rzadka.
Miał szare, mysie oczy. Szary prochowiec, szare włosy, szare oczy pasowały do 
nazwiska 
[Ceniza (hiszp.) - popiół]. Usta wykrzywił mu pożądliwy uśmieszek.
- Widzieliście ją już?
- Tak, niecały rok temu, kiedy Claymore zlecił nam oczyszczenie dwudziestu 
książek z 
biblioteki pana Gualteria Terrala.
- W jakim stanie trafiła do panów?
- W doskonałym. Pan Terral wiedział, jak się obchodzić z książkami. Prawie 
wszystkie 
były bez zarzutu, oprócz jednego Teixeiry, nad którym trzeba było się trochę 
potrudzić. Reszta, 
łącznie z tą, wymagały jedynie drobnego oczyszczenia.
- To falsyfikat - palnął Corso. - W każdym razie tak mówią.
Bracia spojrzeli po sobie.
- Falsyfikat, falsyfikat... - mruknął rozeźlony starszy z braci. - Wszyscy 
gadają o 
falsyfikatach bez zastanowienia.
- Bez zastanowienia - powtórzył drugi jak echo.
- Nawet pan, panie Corso. A to nas zdumiewa. Fałszowanie książek się nie opłaca. 
Więcej 
wysiłku niż korzyści. Chodzi mi o rzetelne fałszerstwo, a nie o jakieś 
faksymile, żeby nabrać 
naiwnego kmiotka.
Corso gestem dopominał się o wyrozumiałość.
- Nie powiedziałem, że cała książka jest podrobiona, ale że coś w niej jest nie 
tak. 
Niektóre egzemplarze, pozbawione jednej czy kilku kartek, mogły zostać 
uzupełnione kopiami 
wziętymi z innych, kompletnych egzemplarzy...
- Naturalnie, to abecadło tej profesji. Ale wszyć fotokopię albo faksymile to 
nie to samo 
co skompletować wybrakowany egzemplarz według... - zwrócił się do brata, nie 
odrywając 
jednak oczu od Corsa. - Ty panu powiedz, Pablo.
- Według wszelkich reguł sztuki - dokończył młodszy z braci Cenizów.
Przez twarz Corsa przemknął porozumiewawczy uśmiech królika, który dzieli się 
połową 
marchewki.
- Być może tak było w tym przypadku.
- Kto tak twierdzi?
- Właściciel. A nie jest to naiwny kmiotek.
Pedro Ceniza wzruszył wąskimi ramionami i przypalił kolejnego papierosa od 
poprzedniego. Pierwszy kłąb dymu w płucach wywołał suchy kaszel. Mimo to 
niewzruszony 
introligator palił dalej.
- Miał pan dostęp do autentyku, żeby móc je porównać?
- Nie, aczkolwiek wkrótce będę miał możność. Dlatego potrzebna mi jest panów 
opinia.
- To drogocenna książka, a my nie zajmujemy się naukami ścisłymi - znowu zwrócił 
się 
ku bratu. - Prawda, Pablo?
- Zajmujemy się sztuką - podkreślił tamten.
- Słyszał pan. Nie chcielibyśmy pana rozczarować, panie Corso.
- Nie rozczaruję się. Panom udało się podrobić Speculum Vitae na podstawie 
jedynego 
znanego egzemplarza i to tak, że znalazło się w jednym z najlepszych katalogów 
europejskich 
jako autentyk. Tacy ludzie wiedzą, co mają w ręku.
Zaśmiali się cierpko, jednocześnie, jak zsynchronizowane lalki. „Bracia Sy i 
Jam” - 
pomyślał Corso. Koty-niecnoty zostały pogłaskane.
- Nasze autorstwo nigdy nie zostało dowiedzione - odezwał się wreszcie Pedro 
Ceniza. 
Zacierał ręce i spoglądał na książkę z ukosa.
- Nigdy - powtórzył jego brat z nutką melancholii. Chyba żałowali, że nie 
trafili do 
więzienia i że obeszło się bez rozgłosu.
- Oczywiście - przyznał Corso. - Tak jak nie było dowodów w przypadku tego 
Chaucera, 
rzekomo oprawionego z wykorzystaniem intarsji mozaikowej przez samego Mariusa 
Michela i 
figurującego w katalogu kolekcji Manoukiana. Ani przy tej wielojęzycznej Biblii 
barona 
Bielkego, gdzie trzy brakujące kartki zastąpiliście panowie w sposób tak 
doskonały, że do dziś 
dnia specjaliści nie śmią kwestionować ich autentyczności...
Pedro Ceniza uniósł pożółkłą dłoń zakończoną zbyt długimi paznokciami.
- Panie Corso, parę rzeczy trzeba sprecyzować. Sfałszować książkę w celach 
zarobkowych to jedno, a pracować z sercem dla własnego fachu to drugie. My 
tworzymy dla 
czystej przyjemności, jaką daje ów akt tworzenia czy może najczęściej 
odtworzenia - introligator 
zamrugał oczami i uśmiechnął się przebiegle. Jego mysie oczka zerknęły znów w 
stronę 
Dziewięciorga Wrót. - Jakkolwiek nie przypominam sobie, a sądzę, że mój brat 
również nie, 
naszego udziału przy tych robotach, które pan określa jako zachwycające.
- Powiedziałem „doskonale”.
- Naprawdę? Na jedno wychodzi - podniósł papierosa do ust i zaciągnął się mocno, 
aż 
policzki zapadły mu się jeszcze bardziej. - Kimkolwiek był jednak autor, 
względnie autorzy, 
jestem pewien, że praca stanowiła dla niego czy też dla nich osobistą 
satysfakcję, 
powiedziałbym, moralną, której nie zastąpią pieniądze...
- Sine pecunia - podsumował jego brat.
Pedro Ceniza zamyślił się, wypuszczając dym przez nos i wpółotwarte usta.
- Weźmy na przykład owo Speculum, które Sorbona uznała za autentyk. Sam papier, 
typografia, druk i oprawa musiały bez wątpienia kosztować pięciokrotnie więcej, 
niż wyniosło 
wynagrodzenie tych, których pan nazywa fałszerzami. Nie każdy to zrozumie... Co 
bardziej 
usatysfakcjonuje malarza utalentowanego jak Velazquez i umiejącego malować jak 
on: 
zarobienie pieniędzy czy ujrzenie swego płótna w Prado między Las Meninas a 
Kuźnią Wulkana?
Corso bez wahania dał do zrozumienia, że się z tym zgadza. Przez osiem lat 
Speculum 
braci Cenizów znajdowało się pośród najcenniejszych tomów biblioteki 
uniwersytetu paryskiego. 
Wykrycia fałszerstwa nie dokonali eksperci. Uczynił to za długi język 
pośrednika.
- Policja jeszcze was nachodzi?
- Niespecjalnie. Niech pan zważy, że sprawa sorbońska wybuchła we Francji na 
styku 
nabywca-pośrednicy. Oczywiście nasze nazwisko pojawiało się przy okazji, ale 
dowodów nie 
znaleziono - kolejny krzywy uśmiech Pedra Cenizy wyrażał żal z powodu owego 
braku 
dowodów. - Z policją mamy dobre układy. Wpadają tu nawet, żebyśmy zweryfikowali 
skradzione książki - wskazał na brata dymiącym papierosem. - Nikt tak jak Pablo 
nie potrafi 
wymazać pieczątek bibliotecznych, zlikwidować ekslibrisów czy innych znaków 
pochodzenia. 
Czasem proszą go, żeby wykonał odwrotną robotę. Wie pan: żyj i pozwól żyć innym.
- Co sądzicie panowie o Dziewięciorgu Wrotach?
Starszy z braci zerknął na drugiego, potem na książkę i pokręcił głową.
- W czasie gdy się nimi zajmowaliśmy, nic nie zwróciło naszej uwagi. Papier i 
farba są w 
należytym porządku. Wprawdzie przyglądaliśmy się dość powierzchownie, ale te 
rzeczy się 
zauważa.
- My je zauważyliśmy - sprecyzował drugi z braci.
- A dzisiaj?
Pedro Ceniza zaciągnął się resztką papierosa, a właściwie drobinką żaru 
ściśniętą między 
paznokciami. Wreszcie upuścił ją na podłogę, gdzie zgasła między jego butami. Na 
wykładzinie 
z linoleum pełno było wypalonych śladów po petach.
- Oprawa wenecka z XVII wieku, w dobrym stanie... - obaj bracia pochylili się 
nad 
książką, ale tylko starszy dotykał kartek swymi zimnymi i bladymi dłońmi. 
Przypominali parę 
wypychaczy zwierząt medytujących, jak by tu spreparować leżącego przed nimi 
trupa. - Skóra to 
czarny marokin ze złoceniami naśladującymi ornamentykę roślinną...
- Coś skromnie jak na Wenecję - zauważył Pablo Ceniza. Jego brat wyraził 
zgodność z tą 
opinią poprzez kolejny atak kaszlu.
- Artysta się pohamował, niewątpliwie rodzaj tematyki... - spojrzał na Corsa. - 
Sprawdzał 
pan wnętrze okładek? Szesnasto - i siedemnastowieczne oprawy często płatają 
niespodzianki, 
gdy mamy do czynienia ze skórą. Karton wewnętrzny sporządzano z luźnych kartek 
zlepionych 
klajstrem i ściśniętych. Czasami wykorzystywano próbne wydruki z tej samej 
książki albo rzeczy 
wcześniejsze. Niektóre znaleziska mają dzisiaj większą wartość niż oprawione w 
nie książki - 
wskazał plik papierów leżących na stole. - Tam ma pan przykład. Powiedz panu, 
Pablo.
- Bulle z krucjaty roku 1483 - jego brat uśmiechał się zagadkowo, jakby mówił 
nie o 
prastarych papierzyskach, ale o podniecających materiałach pornograficznych. - 
Były w 
okładkach jakichś bezwartościowych pamiętników z XVI wieku.
Pedro Ceniza z namaszczeniem zajął się na powrót Dziewięciorgiem Wrót:
- Oprawa jest chyba bez zarzutu - powiedział. - Wszystko pasuje. Ciekawa 
książka, co? 
Te pięć bind na grzbiecie, brak tytułu, tajemniczy pentagram na tylnej 
okładce... Torchia, 
Wenecja 1666. Może on sam ją oprawił. Piękna robota.
- Co mi pan powie na temat papieru?
- Chylę czoło, panie Corso, dobre pytanie - introligator przesunął językiem po 
wargach, 
jakby chciał dać im trochę ciepła. Następnie z uwagą posłuchał szelestu kartek, 
gdy przesuwał 
kciuk po brzegu książki, tak jak Corso w gabinecie Vara Borjy. - Znakomity 
papier. Nie to co 
dzisiejsze celulozy... Wie pan, jaki jest średni wiek książek drukowanych 
obecnie? Powiedz 
panu, Pablo.
- Siedemdziesiąt lat - poinformował drugi z braci z pretensją w głosie, jakby 
winę za to 
ponosił Corso. - Siedemdziesiąt nędznych lat.
Starszy z braci grzebał wśród przyborów leżących na stole. Wreszcie wydobył 
specjalne 
szkło powiększające i zbliżył je do książki.
- Za sto lat - mruknął unosząc jedną kartkę i przyglądając jej się pod światło - 
prawie 
wszystko, co się znajduje w bibliotekach, przepadnie. A te dzieła, wydrukowane 
dwieście czy 
pięćset lat temu, pozostaną nietknięte. Takie mamy książki i taki świat, na jaki 
zasłużyliśmy. Co 
nie, Pablo?
- Gówniane książki na gównianym papierze.
Pedro Ceniza kiwał potakująco głową, wciąż oglądając książkę przez szkło.
- Sam pan słyszał. Papier celulozowy żółknie i robi się kruchy jak opłatek, 
rozpada się 
bezpowrotnie. Starzeje się i umiera.
- Inaczej niż w tym przypadku - dodał Corso wskazując na książkę.
Introligator wciąż przyglądał się kartkom pod światło.
- Papier z włókien, jak Pan Bóg przykazał. Zrobiony z całych splotów, dzięki 
czemu jest 
odporny na działanie czasu i ludzkiej głupoty... Nie, skłamałem, to len. 
Autentyczny papier z lnu 
- podniósł oko znad szkła powiększającego i popatrzył na brata. - Przedziwne, 
więc to nie jest 
papier wenecki. Gruby, porowaty, włóknisty... Hiszpański?
- Walencki - odparł drugi. - Len z Jativy.
- Właśnie. Jeden z najlepszych w ówczesnej Europie. Możliwe, że drukarz 
importował 
papier... Ten facet postanowił wykonać dobrą robotę.
- Robił tak świadomie - podkreślił Corso. - I przypłacił to życiem.
- Ryzyko zawodowe - Pedro Ceniza przyjął od Corsa wymiętego papierosa, którego 
natychmiast przypalił przy akompaniamencie beznamiętnego kaszlu. - Jeśli chodzi 
o papier, sam 
pan wie, że tu niewiele da się sfałszować. Musiałaby to być czysta ryza, z tej 
samej epoki, a i to 
jeszcze nie wystarcza: kartki przecież brązowieją, druk się utlenia i 
starzeje... Jasne, że nowe 
kartki można poplamić, skąpać w herbacianej wodzie, żeby ściemniały... Po dobrej 
renowacji czy 
uzupełnieniach, które robią wrażenie oryginałów, książka powinna mieć jednolity 
wygląd. Diabeł 
tkwi w szczegółach, prawda, Pablo? Jak zwykle w cudownych szczegółach.
- A jaka diagnoza?
- Rozważywszy niemożności, prawdopodobieństwa i dowody ustaliliśmy, że oprawa 
książki może być z siedemnastego wieku. Nie oznacza to, że kartki, które służą 
za wypełnienie, 
pochodzą z tego samego źródła, ale przyjmijmy to jako możliwe. Jeśli o papier 
chodzi, ma cechy 
typowe dla innych okazów, których pochodzenie zostało potwierdzone. Zatem jest 
chyba równie 
stary.
- Zgoda, oprawa i papier są autentyczne. Przyjrzyjmy się tekstowi i ilustracjom.
- To sprawa znacznie bardziej złożona. Co do typografii, to mamy dwa punkty 
widzenia. 
Pierwszy: książka jest autentykiem, ale jej właściciel, który pana zdaniem ma 
poważną wiedzę 
fachową, nie wierzy w to. Możliwe, ale mało prawdopodobne. Przejdźmy do punktu 
drugiego, 
gdy książka jest fałszywa. Tu jawią nam się dwie możliwości. Pierwsza: cały 
tekst jest 
sfałszowany, wymyślony, wydrukowany na papierze z epoki i oprawiony w stare 
okładki. To, 
chociaż możliwe, jest nieprawdopodobne. A ściśle biorąc, mało przekonujące, bo 
koszt książki 
byłby niewspółmierny... Jest zatem druga racjonalna możliwość jej spreparowania: 
że dokonano 
tego w czasie zbliżonym do daty pierwszej edycji książki. Mówimy tu o dodruku z 
pewnymi 
modyfikacjami, upozorowanym na pierwodruk. Mogło to mieć miejsce jakieś dziesięć 
czy 
dwadzieścia lat po owej dacie 1666, którą widzimy na frontyspisie... Ale w jakim 
celu?
- W grę wchodziła książka wyklęta - odezwał się Pablo Ceniza.
- To możliwe - przyznał Corso. - Ktoś, kto miał dostęp do materiału, z którego 
korzystał 
Aristide Torchia, do pras i czcionek, mógł wydrukować ją na nowo...
Starszy z braci chwycił ołówek i szkicował coś na odwrocie zadrukowanej kartki.
- Byłoby to jakieś wytłumaczenie. Ale większe prawdopodobieństwo mają inne 
warianty 
czy też hipotezy. Niech pan sobie na przykład wyobrazi, że większość kart 
książki jest 
autentyczna, ale mamy do czynienia z egzemplarzem wybrakowanym, gdzie niektóre 
kartki 
zostały wyrwane lub zagubione... I ktoś z ogromną cierpliwością uzupełnił te 
braki 
wykorzystując tamten papier i znakomitą technikę drukarską. W takim przypadku 
mamy dwa 
kolejne warianty: albo brakujące stronice zreprodukowano bądź skopiowano z 
innego, 
integralnego egzemplarza, albo z braku oryginałów ich treść wymyślono - tu 
introligator pokazał 
Corsowi swój rysunek. - Niniejszym mielibyśmy do czynienia z prawdziwym 
fałszerstwem 
według takiego schematu: ##schemat1.jpg
Corso i młodszy z braci przyglądali się wykresowi, tymczasem Pedro Ceniza na 
nowo 
kartkował Dziewięcioro Wrót.
- Skłaniam się ku myśli - dorzucił po chwili, gdy znów na niego spojrzeli - że 
jeśli miała 
miejsce interpolacja kilku stronic, to albo doszło do niej współcześnie z epoką 
pierwodruku, albo 
po mistrzowsku dokonano jej obecnie. Wykluczamy tu czasy pośrednie, bo tak 
perfekcyjna 
reprodukcja starego dokumentu jest możliwa dopiero od niedawna.
Corso oddał mu schemat.
- Załóżmy, że chodzi o tę możliwość: egzemplarz jest wybrakowany, ktoś chce 
uzupełnić 
go za pomocą nowoczesnych technik. Co musi zrobić?
W jednoczesnym głębokim westchnieniu braci Cenizów, którzy aż oblizali się na 
myśl o 
takiej perspektywie, wyczuwało się profesjonalizm. Obaj wpatrywali się teraz w 
Dziewięcioro 
Wrót.
- Przypuśćmy - zaczął starszy - że mamy tę 168-stronicową książkę i że brakuje 
strony 
100... Rzecz jasna 100 i 99, bo w grę wchodzi kartka z dwiema stronami, czyli 
stronicami. I 
chcemy ją uzupełnić. Numer polega na znalezieniu bliźniaka.
- Bliźniaka?
- Żargon zawodowy - wyjaśnił Pablo Ceniza - chodzi o inny egzemplarz integralny.
- Albo taki, w którym przynajmniej te dwie potrzebne nam do skopiowania stronice 
pozostały nietknięte. Jeśli to możliwe, warto porównać bliźniaka z naszym 
egzemplarzem dla 
sprawdzenia, czy występują różnice w druku, czy czcionki w którymś przypadku nie 
są bardziej 
zużyte... Panu nie muszę tego tłumaczyć: w czasach, gdy czcionki były ruchome, 
gdy łatwo się 
niszczyły i zmieniały kształt podczas druku ręcznego, pierwszy i ostatni 
egzemplarz tego samego 
nakładu mogły odbiegać od siebie, litery bywały wykrzywione, połamane, ton farby 
drukarskiej 
bywał różny i tak dalej. Tego rodzaju sprawdzian pozwoliłby nam uniknąć bądź 
skorygować 
niedoskonałości w taki sposób, żeby całość miała jednolity charakter... 
Następnie 
przystąpilibyśmy do reprodukcji fotomechanicznej za pomocą fotolitografii 
plastycznej. 
Wówczas usunęlibyśmy polimer albo cynk.
- Żłobiona płyta - rzekł Corso - wykonana z żywicy albo z metalu.
- Otóż to. Choćby zastosować nie wiem jak doskonałą technikę reprodukcji, nigdy 
nie 
uzyskalibyśmy na papierze rysunku adekwatnego do tamtej epoki przy użyciu płyt 
drewnianych 
czy ołowianych. Musimy otrzymać całą stronicę, zreprodukowaną w materiale 
plastycznym, 
żywicy lub metalu, łudząco podobną do efektu osiągniętego w 1666 roku za pomocą 
ruchomych 
czcionek ołowianych. Przygotowaną płytę umieszczamy w prasie i drukujemy 
ręcznie, tak jak to 
robiono cztery wieki temu... Oczywiście na papierze z epoki, uprzednio i później 
spreparowanym 
metodami sztucznego patynowania. Do tego farba, której skład należy zbadać 
dogłębnie, musi 
zostać poddana działaniu odczynników chemicznych, żeby nie różniła się od farby 
na 
pozostałych stronicach. No i gotowe, przestępstwo zostało dokonane.
- A jeśli kartka oryginalna nie istnieje? Jeśli nie mamy podstawy do skopiowania 
tych 
dwóch stronic?
Bracia Cenizowie uśmiechnęli się jednocześnie i z godnością.
- Wówczas - odezwał się starszy - praca staje się jeszcze atrakcyjniejsza.
- Dokumentacja i wyobraźnia - dodał drugi.
- No i, ma się rozumieć, odwaga, panie Corso. Gdybyśmy, Pablo i ja, mieli taki 
wybrakowany egzemplarz Dziewięciorga Wrót, to przecież dysponowalibyśmy także na 
pozostałych 166 stronicach całym katalogiem liter i znaków używanych przez 
drukarza. 
Pobralibyśmy więc próbki dla skompletowania alfabetu. Z tego alfabetu 
otrzymujemy 
reprodukcję na papierze fotograficznym, którym łatwiej się posługiwać, kopiując 
każdą literę tyle 
razy, ile razy występuje ona na stronicy... Ideałem artystycznym byłoby 
zreprodukować czcionki 
w odlewie ołowianym, zgodnie z dawną techniką. To jest niestety zbyt złożone i 
za drogie, 
odwołalibyśmy się więc do technik współczesnych. Pablo, który ma dryg do 
posługiwania się 
narzędziami, rozdzielając nożem czcionki ułożyłby w szablonie, wers po wersie, 
obie stronice - 
ręcznie, jak siedemnastowieczny zecer. W ten sposób otrzymalibyśmy kolejną 
próbkę na 
papierze, gdzie litery nie zlewałyby się ze sobą i byłyby pozbawione felerów 
albo też 
zawierałyby te same niedoskonałości, jakie znaleźlibyśmy w literach, wersach i 
na stronicach 
tekstu oryginalnego. Potem pozostaje już tylko zrobić negatyw, a na jego 
podstawie trawioną 
płytę, gotową do druku.
- A jeżeli brakujące strony zawierają ilustracje?
- To nie ma znaczenia. Jeśli zdobędziemy sztych oryginalny, metoda reprodukcji 
jest 
jeszcze łatwiejsza. W tym przypadku mamy do czynienia z ksylografiami, o liniach 
bardziej 
wyrazistych niż w miedziorytach czy akwafortach, co bardzo ułatwia pracę.
- Niech pan sobie wyobrazi, że oryginału nie ma.
- Też nie ma problemu. Jeśli znamy go z opisów, imitujemy go. Jeśli nie, wówczas 
tworzymy go z głowy. Rzecz jasna po uprzednim zbadaniu techniki zastosowanej 
przy 
pozostałych rycinach. Jest to w stanie zrobić każdy dobry rysownik.
- A druk?
- Wie pan, że ksylografia to tylko rodzaj płaskorzeźby: klocek drewniany ucięty 
wzdłuż 
włókien, pokryty białym tłem, na którym rysuje się ilustrację. Następnie trzeba 
go 
wygrawerować, po czym wypukłości, czyli grzbiety, pokrywa się farbą i przenosi 
rysunek na 
papier... Przy reprodukcji ksylografii istnieją dwie możliwości. Jedna to 
skopiowanie rysunku, tu 
najlepiej w żywicy. Jednak lepszy wariant, pod warunkiem że mamy dobrego 
rytownika, to 
wykonać drugą autentyczną ksylografię w drewnie, stosując identyczną technikę, 
jaką posłużono 
się w epoce, i przenieść ją bezpośrednio na papier. Ja, dysponując dobrym 
rytownikiem w osobie 
mojego brata, poszedłbym na ten wariant rzemieślniczy. Jeżeli to możliwe, zawsze 
sztuka 
powinna stawać w szranki ze sztuką.
- I tak jest bardziej higienicznie - uzupełnił Pablo.
Corso posłał mu porozumiewawczy uśmiech.
- Przypadek Speculum z Sorbony.
- Kto wie? Może jego autor czy też autorzy myśleli w ten sam sposób... Nie 
sądzisz, 
Pablo?
- Niewątpliwie byli romantykami - zgodził się młodszy z braci z ledwie 
dostrzegalnym 
uśmieszkiem.
- Niewątpliwie - Corso wskazał książkę. - A teraz proszę o wyrok.
- Rzekłbym, że jest to autentyk - odparł Pedro Ceniza bez wahania. - Nawet my 
nie 
bylibyśmy w stanie dokonać dzieła tak doskonałego. Proszę spojrzeć: jakość 
papieru, plamki na 
kartkach, identyczny odcień, konsekwentne zestarzenie farby, typografia... Nie 
wykluczam, że 
mamy tu strony dołożone, ale jest to mało prawdopodobne. Jedyna możliwość 
fałszerstwa to 
taka, że dokonano go w tamtych czasach. Ile egzemplarzy stwierdzono?... Trzy? 
Zapewne 
rozważał pan ewentualność, że wszystkie trzy są podrobione.
- Owszem, rozważałem. Co może mi pan powiedzieć o ksylografiach?
- Przede wszystkim są dziwne. Te symbole... Ale to też tamta epoka. Głębokość 
druku 
jest identyczna. Farba, odcień papieru... Może klucz leży nie w czasie i 
sposobie druku, ale w 
treści? Przykro mi, ale daleko pan z nami nie zaszedł.
- Myli się pan - Corso miał zamiar zamknąć książkę. - W rzeczywistości zaszliśmy 
bardzo 
daleko.
Pedro Ceniza zatrzymał go gestem ręki.
- Jeszcze jedno... Chociaż pewnie już pan zwrócił i na to uwagę: znaki 
rytownika.
Corso zerknął na niego zakłopotany.
- Nie wiem, o czym pan mówi.
- O mikroskopijnych podpisach, które widnieją pod każdą ilustracją. Pokaż panu, 
Pablo.
Młodszy z braci uczynił ruch, jakby chciał prochowcem wytrzeć z dłoni 
nieistniejący pot. 
Następnie pokazał Gorsowi pod lupą kilka stronic z Dziewięciorga Wrót.
- Każdy sztych - wyjaśnił - zaopatrzony jest w typowe skróty. Inv., czyli 
invenit - to 
podpis oryginalnego artysty. Zaś Sculp., czyli sculpsit - rytownika. Pan 
popatrzy. Na siedmiu z 
dziewięciu ksylografii mamy podpis A.Torch. jako sculp. i jako inv. Jasne jest 
więc, że sam 
drukarz narysował i wyrył siedem ilustracji. Ale na pozostałych dwóch figuruje 
tylko jako sculp. 
Czyli ograniczył się do ich wyrycia. Prawdziwym twórcą rysunków oryginalnych, 
owym inv., był 
ktoś, komu odpowiadają inicjały L.F.
Pedro Ceniza, który potakiwał nieznacznie głową, w miarę jak jego brat tłumaczył 
całą 
rzecz, zapalił entego już papierosa.
- Nieźle, prawda? - zaczął kaszleć w obłoku dymu, a w jego sprytnych, mysich 
oczkach 
zabłysło złośliwe światełko na widok miny Corsa. - Jego spalili, a przecież 
drukarz nie działał 
sam.
- Nie - poświadczył jego brat z ponurym śmiechem. - Ktoś mu pomógł podłożyć 
ogień 
pod jego własny stos.
Tego samego wieczoru Corso miał jeszcze gościa w osobie Liany Taillefer. Wdowa 
pojawiła się u niego bez uprzedzenia, o tej niekonkretnej porze, gdy łowca 
książek, ubrany w 
spraną koszulę bawełnianą i stare welwetowe spodnie, przyglądał się czerwieniom 
i ochrom 
dachów przez szyby wychodzącej na zachód werandy. Być może nie była to chwila 
odpowiednia 
i wielu późniejszych wypadków dałoby się uniknąć, gdyby Liana odwiedziła go o 
innej godzinie. 
Tego jednak nikt nigdy się nie dowie. Niepodważalne fakty są następujące: Corso 
stał przy oknie 
werandy, jego wzrok z lekka mętniał w miarę obniżania się poziomu dżinu w 
szklance, gdy naraz 
rozległ się dzwonek do drzwi. Liana Taillefer - imponująco wysoka blondynka, w 
angielskim 
płaszczu narzuconym na kostium i w czarnych pończochach - czekała na progu. 
Włosy miała 
upięte w kok widoczny pod borsalinem koloru tytoniu, o szerokim rondzie, 
założonym nieco na 
bakier, ze swobodą, z którą było jej bardzo do twarzy: oto kobieta piękna, pewna 
siebie i 
oczekująca, że wszyscy wokół ją zauważą.
- Czemu zawdzięczam ten zaszczyt? - spytał Corso. Była to odzywka z gatunku 
idiotycznych, ale o tej porze i wobec wysączenia połowy bolsa nie należało już 
wymagać 
błyskotliwych dialogów. Liana Taillefer weszła już do mieszkania i zatrzymała 
się przy biurku, 
gdzie obok komputera i kasety z dyskietkami leżała teczka z rękopisem Dumasa.
- Ciągle pan nad tym pracuje?
- No jasne.
Oderwała wzrok od Wina andegaweńskiego i spokojnie rozejrzała się po książkach 
zakrywających ściany i piętrzących się niemal w każdym wolnym miejscu. Corso 
pojął, że szuka 
fotografii, pamiątek, jakichś wskazówek, które powiedziałyby cokolwiek o 
gospodarzu. Nie 
udało się. Rozdrażniona i zniecierpliwiona uniosła brew. Wreszcie przystanęła 
przed szablą 
Starej Gwardii.
- Kolekcjonuje pan szpady?
Jej konkluzja należała do tak zwanych wniosków oczywistych, wyciąganych drogą 
indukcji. Corso pomyślał z ulgą, że jednak gdy dochodziło do próby łagodzenia 
kłopotliwych 
sytuacji, intelekt Liany Taillefer nie dorównuje jej prezencji. Chyba że robi go 
w konia. 
Uśmiechnął się więc z szorstką rezerwą.
- Kolekcjonuję tę jedną. To jest szabla.
Kobieta przytaknęła z obojętną miną. Nie sposób było dociec, czy krył się w niej 
prostaczek, czy świetna aktorka.
- Dostał pan w spadku?
- Nabyłem - skłamał Corso. - Przyszło mi do głowy, że będzie ładnie wyglądać na 
ścianie. 
Ta masa książek robi się monotonna.
- A dlaczego nie ma pan obrazów, zdjęć?
- Nie mam nikogo, kto by zasługiwał na wspomnienie - przypomniał sobie 
fotografię w 
srebrnych ramkach, na której nieboszczyk Taillefer w fartuchu szykował się do 
ćwiartowania 
prosięcia. - Naturalnie w pani przypadku jest inaczej.
Obserwował ją uważnie, jakby chcąc sprawdzić stopień bezczelności własnych słów. 
Jej 
oczy, tak lodowato niebieskie, że można się było przeziębić, zabłysły odcieniem 
stali. Zrobiła 
znów kilka kroków po pokoju, kierując wzrok na książki, na widok z werandy i 
wreszcie znów 
na biurko. Paznokciem polakierowanym na ciemną czerwień pogładziła teczkę z 
rękopisem 
Dumasa. Może spodziewała się po Corsie kilku słów komentarza, ale ten milczał i 
cierpliwie 
czekał. Jeśli przyszła domagać się czegoś, a było jasne jak słońce, że tak - 
niech sama wykona 
swoją brudną robotę. On jej nie będzie niczego ułatwiał.
- Mogę usiąść?
Ten lekko zachrypnięty głos. Echo ciężkiej nocy, jak pamiętał Corso. Stał nadal 
na środku 
pokoju i wyczekiwał z rękami w kieszeniach spodni. Liana Taillefer zdjęła 
kapelusz i płaszcz i 
rozejrzawszy się jak zwykle bardzo powoli, zdecydowała się na starą sofę. Szła 
ku niej całą 
wieczność, by w końcu usiąść - spódnica kostiumu okazała się bardzo krótka - i 
skrzyżowała 
nogi w sposób, który każdy, nawet łowca książek nie nasączony dżinem, uznałby za 
porażający.
- Przyszłam porozmawiać o interesach.
Niechybnie. Te manewry pod żadnym pozorem nie mogły być bezinteresowne. Corso 
nie 
miał o sobie wyjątkowo wysokiego mniemania, ale ślepym naiwniakiem nie był.
- Porozmawiajmy - rzekł. - Była już pani na kolacji z Flaviem La Ponte?
Żadnej reakcji. Przez kilka sekund wpatrywała się w niego z tą samą niewzruszoną 
pogardą.
- Jeszcze nie - odparła w końcu bez zmrużenia oka. - Najpierw chciałam zobaczyć 
się z 
panem.
- No więc zobaczyła mnie pani.
Liana Taillefer oparła się wygodniej na sofie. Jej ręka spoczywała na szparze w 
pomiętej 
tapicerce ze skóry. Ze środka wyłaziła trawa morska.
- Pan pracuje za pieniądze.
- To prawda.
- Sprzedaje się pan temu, kto lepiej zapłaci.
- Czasami - w ustach Corsa pojawił się siekacz. Łowca książek był na swoim 
terytorium i 
mógł sobie pozwolić na uśmiech królika sympatycznego. - Z reguły jestem do 
wynajęcia. Jak ci, 
których gra Humphrey Bogart. Albo jak byle kurwa.
Jak na wdowę, która w dzieciństwie robiła wyszywanki, Liana Taillefer powinna 
była 
poczuć się zgorszona tym językiem. Ale nie.
- Chcę zaproponować panu pracę.
- Świetnie. Wszyscy mi ostatnio proponują pracę.
- Zapłacę panu dużo.
- Cudownie. Wszyscy mi od jakiegoś czasu dużo płacą.
Wyciągnęła kłak morskiej trawy z pękniętego oparcia sofy i zaczęła go okręcać w 
roztargnieniu wokół palca wskazującego.
- Ile panu płaci pański przyjaciel La Ponte?
- Flavio? Nic. Z niego nie da się wycisnąć ani grosza.
- To dlaczego pan dla niego pracuje?
- Sama pani powiedziała: to mój przyjaciel.
Zamyślona, powtórzyła ostatnie jego słowo.
- Dziwnie to brzmi w pańskich ustach - powiedziała wreszcie. Na jej ustach 
błąkał się 
niemal niedostrzegalny uśmieszek pogardliwego zaciekawienia. - A ma pan też 
przyjaciółki?
Corso niespiesznie zlustrował jej nogi od kostek aż po uda. Z jawną 
bezczelnością.
- Miewam wspomnienia. Wspomnienie o pani przyda mi się dzisiaj w nocy.
Ze stoicyzmem zniosła te chamskie słowa. „A może nie chwyciła aluzji” - pomyślał 
Corso.
- Proszę podać cenę - rzuciła chłodno. - Żądam rękopisu mojego męża.
Sprawa zaczynała nabierać rumieńców. Corso usiadł w fotelu naprzeciwko Liany 
Taillefer. Stąd widok na jej nogi w czarnych pończochach był znacznie lepszy: 
właśnie zdjęła 
buty i oparła stopy na dywanie.
- Poprzednio nie była pani tak zainteresowana.
- Przemyślałam sprawę. Ten rękopis ma swoją wartość.
- Sentymentalną? - spytał Corso z kpiną w głosie.
- Tak jakby - jej głos zabrzmiał teraz wyzywająco. - Ale nie w tym znaczeniu, 
jakie ma 
pan na myśli.
- I co mogłaby pani za to dać?
- Już mówiłam: zapłacić.
Corso odparł atak bezwstydnym uśmieszkiem.
- Pani mnie obraża. Jestem profesjonalistą.
- Pan jest zawodowym najemnikiem, a tacy ludzie zmieniają barwy. Ja też czytuję 
książki..
- Mam wystarczająco dużo pieniędzy.
- Ja nie mówię o pieniądzach.
Oparła się na sofie i jedną stopą głaskała podbicie drugiej. Corso domyślił się 
pod czarną 
siateczką pończoch czerwonego lakieru na paznokciach. Przy kolejnym ruchu 
spódnica uniosła 
się, ujawniając kawałek białej skóry powyżej czarnych podwiązek. Tam, gdzie 
wszystkie zagadki 
stapiały się w jedną, odwieczną jak Czas. Łowca książek uniósł spojrzenie. 
Stalowoniebieskie 
oczy wciąż wpatrywały się w niego.
Zdjąwszy okulary podniósł się z fotela i podszedł do sofy. Kobieta śledziła jego 
ruchy 
obojętnym wzrokiem, nawet wówczas gdy stanął tuż przed nią, tak że ich kolana 
się zetknęły. 
Liana Taillefer podniosła dłoń z czerwonymi paznokciami i położyła ją dokładnie 
na rozporku 
jego welwetowych spodni. I jeszcze raz leciutko uśmiechnęła się z pogardliwą 
pewnością siebie, 
kiedy Corso pochylił się wreszcie i podciągnął jej spódnicę aż do pasa.
Tych dwoje nie dzieliło się sobą - raczej dokonywało na siebie nawzajem zamachu. 
Wyrównywali rachunki na sofie w ciężkiej i surowej walce dwojga dorosłych 
rywali, wydając we 
właściwym czasie odpowiednie jęki i mieląc w ustach przekleństwa. Jej paznokcie 
bez cienia 
litości wbijały się w jego lędźwia. Do starcia doszło nagle, na skrawku wolnego 
terenu, bez 
zrzucania ubrań. Jej spódnica pozostawała na szerokich i mocnych biodrach, które 
on kurczowo 
ściskał dłońmi, wgniatając tasiemki podwiązek w jej pachwiny. Nawet nie zdołał 
zobaczyć jej 
piersi, choć kilkakrotnie mógł się do nich dostać - do ciepłego, nabrzmiałego i 
obfitego ciała, 
rozpierającego stanik, jedwabną bluzkę i żakiet kostiumu, których Liana 
Taillefer nie zdążyła 
zdjąć w ogniu bitwy.
Trwali tak nadal zaplątani w pogniecione ubrania, objęci, bez tchu jak żołnierze 
wyczerpani walką. A Corso zapytywał sam siebie, jak ma się z tego wszystkiego 
wykaraskać.
- Kim jest Rochefort? - wolał przyspieszyć nadchodzący kryzys.
Liana Taillefer spojrzała na niego z odległości dziesięciu centymetrów. 
Zachodzące 
słońce przydawało jej rysom czerwonawego odcienia. Szpilki wypadły jej z koka, a 
jasne włosy 
rozsypały się po powierzchni sofy. Po raz pierwszy jej twarz wydawała się 
odprężona.
- On się nie liczy - odrzekła - skoro mam odzyskać rękopis.
Corso pocałował jej wymięty dekolt żegnając się z nim i z jego zawartością. 
Przeczuwał, 
że nieprędko przyjdzie mu pocałować go ponownie.
- Jaki rękopis? - powiedział, żeby powiedzieć cokolwiek, i natychmiast 
dostrzegł, że jej 
wzrok twardnieje, a ciało, które leżało pod nim, stało się sztywne.
- Wina andegaweńskiego - po raz pierwszy w jej głosie zabrzmiała nutka 
niepokoju. - 
Chyba mi pan go zwróci, prawda?
Corsowi nie spodobał się ten powrót do formy „pan”. Pamiętał, że podczas 
zakończonej 
dopiero co potyczki byli na ty.
- Nic takiego nie mówiłem.
- Sądziłam...
- To źle pani sądziła.
Stal oczu rozbłysła gromem gniewu. Kobieta wyprostowała się, zrzucając go z 
siebie 
jednym, za to pełnym furii, ruchem bioder.
- Drań!
Corso już, już miał wybuchnąć śmiechem i załagodzić sytuację jakimiś cynicznymi 
żarcikami, gdy ten gwałtowny wstrząs rzucił go na ziemię. Z wolna zbierał się z 
kolan, 
zaciągając pasek od spodni. Kątem oka widział, jak Liana Taillefer wstaje, blada 
i wściekła. Nie 
zwracając uwagi na rozchełstane ubranie, na wciąż obnażone wspaniałe uda, 
wymierzyła mu 
policzek tak potworny, że w lewym uchu odezwał mu się nie bębenek, ale ogromny 
bęben.
- Nędzniku!
Cios był niczego sobie - łowca książek aż się zachwiał.
Ogłuszony rozglądał się jak bokser szukający pretekstu, żeby nie upaść. Liczył, 
że 
napotka wzrokiem brezent, gdy w jego pole widzenia wkroczyły nogi Liany 
Taillefer. Nie 
zwrócił na nie uwagi z powodu koszmarnego bólu ucha, wlepił tylko ogłupiały 
wzrok w szablę 
spod Waterloo. [wycofuje się [...] broniąc się szpadą.]
Naraz dosłyszał brzęk tłuczonego szkła. Wdowa ukazała mu się znów na tle 
czerwieniejącego okna. Zdążyła już obciągnąć spódnicę. W jednej dłoni trzymała 
teczkę z 
rękopisem, a w drugiej szyjkę rozbitej butelki. Najeżone zęby szkła kierowały 
się ku gardłu 
Corsa. ##Milady.jpg
Cofając się o krok, odruchowo podniósł rękę. Niebezpieczeństwo natychmiast 
przywróciło mu jasność umysłu, adrenalina napływała strumieniami. Podbił 
uzbrojoną rękę 
wdowy i wymierzył napastniczce cios w szyję, który z miejsca pozbawił ją 
przytomności. 
Kolejna scena była nieco spokojniejsza: Corso podnosił z ziemi rękopis i 
stłuczoną butelkę, 
Liana Taillefer zaś ponownie siedziała na sofie. Tym razem twarz jej zakrywały 
potargane włosy, 
dłonie masowały obolałą szyję, a z ust dobywał się ciężki oddech przerywany 
wściekłym 
szlochem.
- Za to pana zabiją, panie Corso - usłyszał wreszcie.
Słońce już ostatecznie zaszło za drugi koniec miasta i kąty jego mieszkania 
pogrążyły się 
w cieniu. Zawstydzony zapalił światło, podał kobiecie płaszcz i kapelusz, po 
czym podniósł 
słuchawkę telefonu i zamówił taksówkę. Cały czas unikał jej wzroku. Po chwili, 
wsłuchany w jej 
kroki oddalające się już na schodach, znieruchomiał przy oknie i patrzył na 
ciemne dachy 
domów, dobrze widoczne w jasnym świetle wschodzącego księżyca.
„Za to pana zabiją, panie Corso”.
Nalał sobie wysoką szklankę dżinu. Oczami duszy wciąż widział twarz Liany 
Taillefer, w 
chwili gdy dotarło do niej, że została nabrana. Oczy śmiercionośne jak żądła, 
grymas mściwej 
furii. Nie żartowała: naprawdę chciała go zabić. I znowu powoli, stopniowo, 
odżywały w nim 
wspomnienia - tyle że tym razem nie musiał wysilać pamięci, by je 
skonkretyzować. Obraz był 
wyraźny jak na rysunku. Na jego biurku leżało faksymilowe wydanie Trzech 
muszkieterów. 
Otworzył książkę na stronicy 129.
Ilustracja przedstawiała Milady, która, wśród powywracanych mebli, wyciągnąwszy 
z 
łóżka sztylet, niczym szatański mściciel zamierza się na d’Artagnana, ten zaś 
zdjęty strachem 
wycofuje się w samej koszuli, broniąc się szpadą.
VII. Numer Jeden i numer Dwa
„Zgodzisz się, że nie jestem tak odrażająca, 
jak mnie oczerniają, malując”.
(J. Cazotte, Diabeł zakochany, przekład Juliana Tuwima)
Do odjazdu ekspresu do Lizbony pozostało zaledwie parę minut, kiedy zobaczył 
dziewczynę. Corso stał już na peronie przed drzwiami wagonu należącego do 
Companhia 
Internacional de Carruagens-Camas, gdy ujrzał ją w grupie pasażerów zdążających 
do 
przedziałów pierwszej klasy. Miała na sobie niewielki plecaczek i tę samą 
niebieską kurteczkę, 
ale mimo to początkowo jej nie poznał. Zdołał jedynie uchwycić coś znajomego w 
tych jasnych, 
niemal przezroczystych oczach i krótko ostrzyżonych włosach. Odprowadzał ją 
wzrokiem, póki 
nie wsiadła do pociągu o dwa wagony dalej. Dopiero gdy z lokomotywy rozległ się 
sygnał 
odjazdu, a on stał już na pomoście i kolejarz zatrzasnął za nim drzwi wagonu, 
Corso nareszcie 
odtworzył tamtą scenę: dziewczyna siedziała przy drugim krańcu stołu w kawiarni 
podczas 
spotkania z Borisem Balkanem.
Ruszył korytarzem w kierunku swojego przedziału. Światła dworcowe znikały za 
oknem 
coraz szybciej w takt przyspieszającego stukotu kół. Z trudem poruszając się w 
ciasnym 
przedziale, Corso powiesił płaszcz i koszulę, po czym usiadł na łóżku obok 
brezentowej torby. 
Wiózł w niej, oprócz Dziewięciorga Wrót i teczki z rękopisem Dumasa, także 
Pamiętnik z Wyspy 
św. Heleny Lesa Casesa: 
„Piątek, 14 lipca 1816 r. Cesarz chorował przez całą noc...”
Zapalił papierosa. Co jakiś czas, gdy mijane latarnie rozświetlały mu przez 
szyby twarz z 
prędkością stroboskopu, rzucał okiem na zewnątrz, by zaraz na nowo zagłębiać się 
w relację o 
powolnej agonii Napoleona i o jego przebiegłym angielskim strażniku, sir 
Hudsonie Lowe. 
Czytał marszcząc brwi i coraz poprawiając przekrzywione okularki na nosie. 
Czasem podnosił 
głowę i kontemplował własne odbicie w szybie, posyłając sobie samemu kpiący 
uśmieszek. Był 
niemłody, przeżył niejedno, a przecież nadal budził w nim oburzenie pożałowania 
godny koniec, 
jaki zwycięzcy zgotowali upadłemu tytanowi na samotnej skale pośrodku Atlantyku. 
Swoją 
drogą to dziwne doznanie, gdy rozumny, doświadczony człowiek zestawi tamte 
przecież 
historyczne wydarzenia i własne dzisiejsze reakcje. Niby tak daleko znajdował 
się od tamtego 
Lucasa Corsa, który wielbił szablę weterana spod Waterloo; od tamtego dzieciaka, 
przedwcześnie 
ukształtowanego bonapartysty, który odziedziczył rodzinne mity, żarłocznie i z 
wojowniczym 
entuzjazmem pochłaniając książki pełne ilustracji z pamiętnych kampanii. W 
głowie jak werble 
dźwięczały mu nazwy: Wagram, Jena, Smoleńsk, Marengo, a towarzyszył im blask 
otwartych 
szeroko oczu, oczu z dawno minionych lat, pojawiających się w pamięci jak 
niewyraźne widmo. 
Czasem między kartkami książki, czasem obecne w jakimś zapachu czy dźwięku, w 
ciemnej 
szybie okiennej, wściekle smaganej przez deszcz, jaki nadciągnął z Kraju-
Którego-Już-Nie-Ma.
Konduktor zadzwonił mijając jego drzwi. Pół godziny do zamknięcia wagonu 
restauracyjnego. Corso zostawił książkę, włożył marynarkę, przewiesił brezentową 
torbę przez 
ramię i opuścił przedział. Minął drzwi wahadłowe na końcu korytarza i wszedł w 
przegub 
łączący wagon sypialny z sąsiednim. Dmuchało tu zimne powietrze, a zderzaki 
stukały miarowo. 
Po chwili znalazł się w wagonie pierwszej klasy. Mijając grupkę pasażerów 
zajrzał do 
najbliższego przedziału, wypełnionego ledwie w połowie. Dziewczyna siedziała tuż 
obok drzwi. 
Miała na sobie sweter i dżinsy, a bose stopy wspierała na siedzeniu naprzeciwko. 
Kiedy 
przechodził, podniosła wzrok znad czytanej właśnie książki i ich spojrzenia się 
spotkały. Chciał 
się ukłonić, ale powstrzymał go obojętny wyraz jej twarzy, który świadczył o 
tym, że go nie 
poznała. Ona musiała dostrzec wahanie Corsa, bo przyjrzała mu się z 
zaciekawieniem; ale łowca 
książek szedł już dalej korytarzem.
Jadł kolację bujając się razem z całym pociągiem. Przed zamknięciem wagonu 
akurat 
wystarczyło mu jeszcze czasu na filiżankę kawy i szklankę dżinu. W jedwabistej 
poświacie 
księżyca nocne słupy telegraficzne umykały jeden za drugim niczym klatki filmu 
rzucanego ze 
źle dostrojonego projektora na ekran mrocznej równiny.
Wracając do przedziału natknął się na dziewczynę w korytarzu wagonu pierwszej 
klasy. 
Opuściwszy szybę, wystawiała twarz na podmuchy zimnego powietrza, oparta o ramę 
okna. 
Kiedy znalazł się obok niej, odwrócił się bokiem, chcąc ją minąć. Wtedy 
dziewczyna się 
odezwała:
- Ja pana znam.
Z bliska jej oczy sprawiały wrażenie jeszcze jaśniejszych i bardziej zielonych, 
przypominały ciekłe szkło. Efekt podkreślała opalenizna twarzy, nietypowa jak na 
koniec marca. 
Krótkie włosy z chłopięcym przedziałkiem po lewej stronie przydawały jej urodzie 
oryginalności 
i pewnej sympatycznej dwuznaczności. Była wysoka, szczupła i wysportowana. I 
bardzo młoda.
- Oczywiście - potwierdził Corso, zatrzymując się na sekundę. - Parę dni temu, w 
kawiarni.
Uśmiechnęła się. Kolejny kontrast - bielusieńkie zęby na tle ogorzałej skóry. 
Usta miała 
duże i ładnie wykrojone. Fajna laska - jak powiedziałby Flavio La Ponte gładząc 
się po ryżej 
brodzie.
- Pan wypytywał o d’Artagnana.
Zimny podmuch zza okna rozwiewał jej krótkie włosy. Nadal była bosa: białe 
tenisówki 
spoczywały w przedziale pod pustym teraz siedzeniem. Odruchowo zerknął na tytuł 
pozostawionej tam książki: Przygody Sherlocka Holmesa, tania edycja broszurowa. 
Meksykańskie wydawnictwo Porrúa.
- Przeziębi się pani - rzekł.
Dziewczyna, wciąż uśmiechnięta, zaprzeczyła ruchem głowy, ale zamknęła korbką 
okno. 
Corso, gotów wracać do swojego wagonu, zwlekał jeszcze i sięgnął po papierosa. 
Zrobił to tak 
jak zawsze, wyjmując go wprost z kieszeni, i wtedy ujrzał, że dziewczyna śledzi 
jego ruchy.
- Pani pali? - zapytał niepewnie.
- Czasami.
Włożył papierosa do ust i wyciągnął drugiego. Czarny tytoń, bez filtra, zmięty 
jak 
wszystkie w tych paczkach, które miał zawsze przy sobie. Dziewczyna wzięła go w 
dwa palce, 
spojrzała na markę, po czym pochyliła się ku Corsowi, który ostatnią zapałką z 
paczki przypalił 
najpierw swojego papierosa, a potem jej.
- Mocne - stwierdziła wypuszczając pierwszy kłąb dymu, ale wbrew oczekiwaniom 
Corsa 
nie zakrztusiła się. Trzymała papierosa nietypowo, między kciukiem a palcem 
wskazującym. - 
Pan jedzie w tym wagonie?
- Nie, w następnym.
- Ma pan szczęście z tym sypialnym - pomacała tylną kieszeń swoich dżinsów na 
dowód, 
że nie ma portfela.
- Mnie na to nie stać. Dobrze przynajmniej, że przedział mam w połowie pusty.
- Pani studiuje?
- Tak jakby.
Pociąg zadygotał donośnie, wjeżdżając w tunel. Dziewczyna odwróciła się do okna, 
jakby 
mrok na zewnątrz przykuł jej uwagę. Pochylona ku własnemu odbiciu w szybie, 
wydawała się 
spięta i podminowana. Tak jakby usiłowała wytropić coś w huku powietrza 
ściśniętego murami. 
Po chwili, kiedy pociąg wydostał się na otwarty teren, a drobne światełka znów 
znaczyły w 
oddali umykającą noc, uśmiechnęła się z zachwytem.
- Lubię pociągi - powiedziała.
- Ja też.
Wciąż stała twarzą do okna, dotykając szyby czubkami palców.
- Ma pan pojęcie...? - dodała. W uśmiechu pojawiła się nutka zadumy, przywołana 
może 
przez jakieś osobiste wspomnienia. - Opuścić wieczorem Paryż i obudzić się nad 
Zatoką 
Wenecką w drodze do Stambułu...
Corso też się uśmiechnął. Ile mogła mieć lat? Z osiemnaście, najwyżej 
dwadzieścia.
- I grać w pokera między Calais a Brindisi.
Dziewczyna spojrzała na niego bacznie.
- Nieźle - zadumała się na moment. - A co pan powie na śniadanie z szampanem 
między 
Wiedniem a Niceą?
- Interesujące. Jak szpiegowanie Basila Zacharoffa.
- Albo upić się z Niżyńskim...
- Skraść perły Coco Chanel...
- Flirtować z Paulem Morandem... Albo z mister Barnaboothem.
Roześmiali się oboje - rozbawiony Corso półgębkiem, dziewczyna szeroko, 
opierając się 
czołem o zimną szybę.
Jej śmiech był dźwięczny, szczery i chłopięcy, pasował do krótkich włosów i 
błyszczących zielonych oczu.
- Dziś już nie ma takich pociągów - odezwał się.
- Wiem.
Lampy semafora zajaśniały jak błyskawica. Po nich za oknem pojawił się źle 
oświetlony, 
wyludniony peron stacji o nazwie nie do odczytania z pędzącego pociągu. Księżyc 
wschodził, 
wydobywając z ciemności uciekające sylwetki drzew i dachów. Zdawało się, że 
płynie po niebie 
równolegle z pociągiem, jakby ścigał się z nim w jakimś wariackim, 
bezprzedmiotowym biegu.
- Jak pan się nazywa?
- Corso. A pani?
- Irene Adler.
Zlustrował ją wzrokiem od stóp do głów. Cierpliwie wytrzymała to badawcze 
spojrzenie.
- To nie jest prawdziwe nazwisko.
- Corso też nie.
- Myli się pani. Ja jestem Corso, czyli korsarz.
- Pan mi nie wygląda na korsarza. Jest pan chyba raczej spokojnym człowiekiem.
Bez słowa pochylił lekko głowę i zaczął wpatrywać się w jej bose stopy na 
wykładzinie 
korytarza. Wyczuwał, że obserwuje go uważnie, co - rzecz dziwna jak na Corsa - 
wprawiało go w 
pewne zakłopotanie. Za młoda, mówił sobie w duchu. Za bardzo atrakcyjna. 
Machinalnie 
poprawił sobie na nosie przekrzywione okularki i ruszył w kierunku swojego 
wagonu.
- Przyjemnej podróży.
- Dziękuję.
Uszedł kilka kroków, ale wiedział, że wciąż patrzy na niego.
- Może się jeszcze tu spotkamy - rzuciła w ślad za nim.
- Może.
Niemożliwe. Powracał tamten stary Corso, był nieswój, Wielka Armia grzęzła po 
kolana 
w śniegach, zostawiając za sobą Moskwę trzeszczącą od pożarów. Nie chciał tak 
odchodzić, więc 
odwrócił się jeszcze raz na obcasach. Na jego twarzy pojawił się uśmiech 
wychudłego wilka.
- Irene Adler... - powtórzył udając, że wysila pamięć. - Studium w szkarłacie?
- Nie - odparła spokojnie. - Skandal w Czechach - teraz i ona się uśmiechnęła, a 
jej oczy 
błysnęły szmaragdem w półmroku korytarza. - Kobieta, drogi Watsonie.
Corso zamarkował gest klepnięcia się w czoło, jakby właśnie sobie przypomniał.
- To oczywiste - powiedział. I miał już pewność, że jeszcze się spotkają.
Corso był w Lizbonie niecałe pięćdziesiąt minut. Tyle zabrało mu przedostanie 
się z 
dworca Santa Apolonia na dworzec Rossfo. Półtorej godziny później szedł już 
peronem w 
Sintrze. Niskie chmury wiszące nad miasteczkiem zacierały w oddali górujące nad 
okolicą 
melancholijnie szare wieże pałacu da Pena. Jak okiem sięgnąć, żadnej taksówki. 
Pieszo udał się 
więc do hoteliku usytuowanego naprzeciwko pary kominów sterczących z Palacio 
Nacional. Była 
środa, dziesiąta rano, po placu nie kręcili się turyści, nie parkowały też 
autokary; Corso nie miał 
trudności ze znalezieniem pokoju z widokiem na poszarpany krajobraz pełen gęstej 
zieleni, 
poprzerastanych bluszczem stuletnich ogrodów, dachów i wieżyczek wieńczących 
stare dworki.
Wziął prysznic, wypił kawę i spytał o Dworek da Soledade. Recepcjonistka 
wskazała mu 
drogę prowadzącą na wzgórze. Na placyku również nie widać było taksówek, choć, 
owszem, 
pojawiło się kilka zaprzężonych w konie bryczek. Corso uzgodnił cenę i parę 
minut później już 
przejeżdżał pod neomanuelińskimi oknami wieży Regaleira. Stukot kopyt odbijał 
się echem od 
mrocznej pustki murów, pobrzmiewał w kanalikach i studniach pełnych wody i ginął 
w gęstwie 
bluszczu porastającego ściany, okratowania, belki, omszałe schody i stare 
kafelki opuszczonych 
dworków.
Dworek da Soledade był osiemnastowiecznym budynkiem na planie prostokątnym, o 
czterech kominach. Pokrywający fasadę tynk, niegdyś koloru ochry, dzisiaj 
wyblakł w wielu 
miejscach, ujawniając bezbarwne plamy. Corso zsiadł z wozu i jeszcze przez 
chwilę, zanim 
otwarł żelazną bramę, przyglądał się posiadłości. Brama zwieńczona była po obu 
stronach przez 
pokryte pleśnią statuetki z szarozielonego kamienia, wsparte na granitowych 
postumentach. 
Jedna wyobrażała popiersie kobiety, druga była chyba identyczna, ale twarz była 
skryta pod 
bluszczem, który stopił się w jedno z wyrzeźbionym obliczem.
Szelest zeschłych liści towarzyszył Corsowi w drodze ku domostwu. Wzdłuż ścieżki 
widział sporo marmurowych figur, w większości rozbitych i leżących obok 
opustoszałych 
cokołów. Ogród był w stanie kompletnego zaniedbania. Roślinność przejęła nad nim 
całkowitą 
władzę, oplatając ławeczki i tarasy. Kratownice zaczęły już zarażać rdzą 
porośnięte mchem 
kamienie. Po lewej stronie, obok sadzawki pełnej roślin wodnych, widać było 
fontannę z 
popękanych kafelków, w której krył się pozbawiony rąk pucołowaty aniołek z 
pustymi 
oczodołami. Jego śpiąca główka spoczywała na książce, a z ust wypływała strużka 
wody. 
Wszystko to razem robiło strasznie przygnębiające wrażenie, któremu poddał się i 
Corso. Quinta 
da Soledade, Dworek Samotnia - powtórzył w duchu. Nazwa pasowała idealnie.
Wszedł na kamienne schodki wiodące do drzwi i podniósł wzrok. Między jego twarzą 
a 
szarym niebem tkwił zegar słoneczny, nie pokazując w tym momencie żadnej 
konkretnej 
godziny. Widniała na nim tylko dewiza: Omnes vulnerant, postuma necat. 
Wszystkie ranią, ostatnia zabija.
- Przyjechał pan w samą porę - odezwał się Fargas.
- Akurat na uroczystość.
Corso, nieco speszony, wyciągnął dłoń. Víctor Fargas był wysoki i chudy jak 
szlachcic u 
El Greca. W obszernym swetrze z grubej wełny poruszał się jak żółw w skorupie. 
Nosił 
równiuteńko przycięty wąsik, wybrzuszone na kolanach spodnie i lśniące, chociaż 
schodzone, 
niemodne buty. Tyle Corso zarejestrował na pierwszy rzut oka, po czym rozejrzał 
się po tym 
ogromnym, pustym domostwie. Gołe ściany sąsiadowały z plafonem, na którym freski 
już dawno 
zmurszały, tworząc nieregularne laguny toczone przez gips i wilgoć.
Fargas zlustrował przybysza od stóp do głów.
- Może miałby pan ochotę na kieliszek koniaku - rzekł w końcu, jakby taki 
właśnie 
wniosek wysnuł z tych oględzin, i nie sprawdziwszy, czy Corso idzie za nim, 
lekko utykając 
ruszył korytarzem. Przeszli przez kolejne, równie puste pomieszczenia. 
Gdzieniegdzie stały 
jakieś bezużyteczne, pojedyncze meble, wepchnięte w kąt i zapomniane. Z sufitów 
zwisały na 
drutach puste oprawki albo przykurzone żarówki.
Jedynymi pokojami, które robiły wrażenie używanych, były dwa salony połączone 
rozsuwanymi szklanymi drzwiami. Ich szybki zdobiły rżnięte herby. Wewnątrz 
rozpościerał się 
widok na puste ściany pokryte spłowiałymi tapetami, na których znać było ślady 
dawnych 
sprzętów: prostokątne plamy po niegdysiejszych obrazach, zarysy mebli, 
zardzewiałe gwoździe, 
kontakty nie istniejących lamp... Ów smętny pejzaż wieńczył spękany sufit z 
malowidłem 
przedstawiającym zachmurzone sklepienie niebieskie, pośrodku którego wyobrażono 
ofiarę 
Abrahama: anioł o ogromnych skrzydłach powstrzymywał właśnie uzbrojoną w nóż 
rękę starego 
patriarchy, zamierzającą się na jasnowłosego młodzieńca. Poniżej znajdowało się 
brudne okno 
balkonowe częściowo wypełnione kartonem zamiast szyb. Po drugiej stronie 
prześwitywał taras i 
tylna część ogrodu.
- Rozkoszny kącik - powiedział Fargas.
Tę ironiczną uwagę rzucił bez zbytniego przekonania. Można było odnieść 
wrażenie, że 
gospodarz powtarzał ją za często i sam już stracił wiarę w jej efektowność. 
Mówił po hiszpańsku 
z głębokim, wyraźnym akcentem portugalskim. Niesprawna noga była zapewne powodem 
jego 
powolnych ruchów, typowych dla ludzi stojących na progu wieczności.
- Koniak - rzekł znów do siebie, jakby zapomniał na chwilę, co ich tu 
przywiodło.
Na potwierdzenie Corso skinął lekko ręką, czego Fargas zresztą nie zauważył. Na 
drugim 
końcu przestronnego salonu był duży kominek z niewielką stertą nie zapalonych 
drew. 
Umeblowanie składało się z paru foteli z różnych kompletów, stołu i kredensu, a 
poza tym była 
tam lampa naftowa, dwa kandelabry ze świecami, skrzypce w futerale i kilka 
drobiazgów. Za to 
na podłodze, na poprutych i poniszczonych dywanach i gobelinach, z dala od 
ołowianego światła 
padającego przez okna, spoczywały w równiutkich rzędach książki. Dużo książek, 
może i ponad 
pięćset, jak oceniał Corso. Albo nawet i tysiąc. Znaczną ich część stanowiły 
stare kodeksy i 
inkunabuły. Porządne, dawne księgi w skórze i pergaminie, wiekowe tomy z 
ćwiekami na tyłach 
okładek, in folio, elzewiry, oprawy tłoczone, z okuciami, floresami, klamrami, o 
grzbietach i 
kantach zdobionych literami złoconymi bądź kaligrafowanymi w średniowiecznych 
klasztorach. 
W kątach Corso dostrzegł też kilka pordzewiałych łapek na myszy. Przeważnie bez 
sera.
Poszperawszy w kredensie, Fargas powrócił z kieliszkiem i butelką Remy Martin, 
obserwując pod światło jej zawartość.
- Złota krew Boga - w jego głosie dźwięczał triumf.
- Albo diabła.
Uśmiechał się samymi ustami. Wąsik przekrzywiał mu się jak u dawnych amantów 
filmowych. Oczy pozostawały nieruchome i bez wyrazu, a worki pod oczami 
świadczyły o 
uporczywej bezsenności. Corso przyglądał się jego smukłym, rasowym dłoniom, 
które podały 
mu delikatny kryształowy kieliszek, lekko dzwoniący przy podnoszeniu do ust.
- Ładny kieliszek - rzekł dla podtrzymania rozmowy.
Bibliofil przyznał mu rację gestem pełnym ni to rezygnacji, ni to autoironii. 
Może chciał 
w ten sposób na nowo skomentować cały obraz: kieliszek, koniak w butelce na 
ledwie trzy palce, 
spustoszony dom - i w tym wszystkim on sam, eleganckie, blade, zasuszone widmo.
- Został mi tylko jeszcze jeden z tego kompletu - wyznał ze spokojem. - Dlatego 
je 
trzymam.
Corso przez chwilę kręcił głową, przebiegając wzrokiem po pustych ścianach, by 
wreszcie ponownie przenieść go na książki.
- To musiał być piękny dworek.
Gospodarz wzruszył ramionami, z których zwisał sweter.
- Owszem, był. Ale z dawnymi rodami dzieje się to samo co z cywilizacjami: 
dogorywają 
i wymierają - rozejrzał się nie patrząc. Może miał w oczach przedmioty, które 
już zniknęły. - 
Najpierw prosisz barbarzyńców, żeby pilnowali limes na Dunaju, potem pozwalasz 
się im 
wzbogacić, wreszcie stajesz się ich dłużnikiem... Na koniec oni najeżdżają twoje 
dobra i je 
zajmują - zerknął naraz nieufnie na swego rozmówcę. - Spodziewam się, że wie 
pan, co mam na 
myśli.
Corso przytaknął. Spotkanie osiągnęło poziom, na którym mógł już posyłać 
rozmówcy 
najbardziej wyrafinowany uśmiech królika-wspólnika.
- Wiem, wiem - potwierdził. - Podkute buty depczące saską porcelanę. O to panu 
chodziło? Byle garkotłuki przymierzają koszule nocne. Napływowi rękodzielnicy 
wycierają sobie 
tyłki iluminowanymi rękopisami.
Fargas skinął głową i uśmiechnął się z zadowoleniem. Po chwili pokuśtykał ku 
kredensowi, skąd wyjął drugi kieliszek.
- Chyba też się napiję - powiedział.
Wznieśli toast w milczeniu, spoglądając sobie w oczy niby dwaj członkowie 
tajnego 
bractwa w chwilę po wzajemnym rozpoznaniu. Wreszcie ręką trzymającą kieliszek 
bibliofil 
wskazał na książki. Corso miał wrażenie, że pomyślnie przeszedł próbę inicjacji 
i teraz może 
przekroczyć niewidzialną linię i zbliżyć się do zbiorów Fargasa.
- Oto i one. Osiemset trzydzieści cztery tomy, z których mniej niż połowa jest 
może coś 
warta - upił nieco koniaku i rozglądając się pogładził palcem wilgotny wąsik.- 
Szkoda, że nie 
poznał ich pan w lepszych czasach, kiedy zajmowały rozliczne półki z cedrowego 
drewna... 
Doszedłem do pięciu tysięcy. A tym tutaj jeszcze udało się przeżyć.
Położywszy brezentową torbę na podłodze, Corso podszedł do książek. Natychmiast 
poczuł odruchowe mrowienie w czubkach palców. Poprawił okularki i z miejsca 
wytropił 
Vasariego in quarto z 1588 roku (pierwsze wydanie) i szesnastowieczny Tractatus 
Berengaria de 
Carpi w oprawie pergaminowej.
- Nigdy nie przypuszczałem, że tak wygląda kolekcja Fargasa, cytowana w każdej 
bibliografii... Książki w stosach na ziemi, przy ścianie, w pustym domu bez 
szaf...
- Takie jest życie, drogi przyjacielu. Muszę jedynie dodać na własne 
usprawiedliwienie, 
że wszystkie są w idealnym stanie. Sam czyszczę je i przeglądam, staram się je 
wietrzyć, chronić 
przed robactwem i gryzoniami, przed światłem, ciepłem i wilgocią. Właściwie od 
rana do nocy 
nic innego nie robię.
- A co się stało z resztą?
Bibliofil zerknął ku oknu, zadając sobie to samo pytanie, i zmarszczył brew.
- To niewiarygodne - odparł. Kiedy zwrócił oczy na Corsa, była w nich rozpacz. - 
Oprócz 
dworku, paru mebli i biblioteki ojca odziedziczyłem wyłącznie długi. Każde 
pieniądze 
inwestowałem w książki. Kiedy moje konto opustoszało, zacząłem pozbywać się 
reszty dobytku: 
obrazów, mebli, zastawy. Spodziewam się, że pan wie, co to znaczy być zapalonym 
bibliofilem. 
Ja jestem kimś gorszym: bibliopatą. Przeżywałem istne katusze na samą myśl o 
rozproszeniu 
moich zbiorów.
- Widywałem takich ludzi.
- Naprawdę? - Fargas spojrzał nań z zaciekawieniem. - Jednak podejrzewam, że pan 
nadal 
nie wie, w czym rzecz. Wstawałem po nocy i snułem się jak dusza pokutująca 
wzdłuż półek z 
moimi książkami. Przemawiałem do nich, pieściłem ich grzbiety przysięgając im 
wierność... 
Wszystko nadaremnie. Nadszedł dzień, kiedy musiałem podjąć decyzję i poświęcić 
większość z 
nich, zachowując jedynie te najcenniejsze i najbliższe sercu... Ani pan, ani 
nikt inny nigdy nie 
pojmie, co czułem, gdy rzucałem moje książki sępom na pastwę.
- Wyobrażam sobie - odrzekł Corso, który przywykł do uczestnictwa w podobnych 
pogrzebach.
- Pan to sobie wyobraża? Nie wierzę. Chociażby pan żył i sto lat, nie zdoła pan 
sobie 
wyobrazić. Oddzielenie jednych od drugich kosztowało mnie dwa miesiące pracy. 
Sześćdziesiąt 
jeden dni powolnego umierania, od którego nabawiłem się niemal zabójczej 
gorączki. A kiedy 
wreszcie je wywieźli, myślałem, że oszaleję... Pamiętam jak dziś, chociaż to 
było już dwanaście 
lat temu.
- A teraz?
Bibliofil pokazał swój pusty kieliszek, jakby to miało coś symbolizować.
- Od jakiegoś czasu muszę znów uciekać się do pomocy moich książek. Z tym, że ja 
wiele 
nie potrzebuję: raz w tygodniu przychodzi sprzątaczka, jedzenie dowożą mi z 
miasteczka... 
Prawie całe pieniądze pożerają podatki, jakie płacę państwu za ten dworek.
Słowo „państwo” wymówił tonem, jakim mówi się o gryzoniach albo kornikach. Corso 
uśmiechnął się wyrozumiale i rzucił znów okiem na gołe ściany.
- Mógłby pan go sprzedać.
- Owszem - Fargas skinął obojętnie głową. - Ale są sprawy, których pan nie 
zrozumie.
Corso schylił się i sięgnął po in folio oprawne w pergamin. Przejrzał książkę z 
zainteresowaniem. De Symmetria Dürera, Paryż 1557, przedruk pierwszego 
łacińskiego wydania 
norymberskiego. W dobrym stanie i z szerokimi marginesami. Flavio La Ponte by 
zwariował. 
Zresztą każdy by zwariował.
- Jak często sprzedaje pan książki?
- Wystarcza mi sprzedaż dwóch, trzech rocznie. Pokręciwszy się trochę przy 
półkach 
wybieram jeden egzemplarz i sprzedaję. To właśnie tę uroczystość miałem na 
myśli, witając pana 
u siebie. Mam klienta, pańskiego rodaka zresztą, który pojawia się tu parę razy 
w roku.
- Znam go? - rzucił Corso.
- Nie wiem, czy go pan zna - odpowiedział gospodarz nie wymieniając żadnego 
nazwiska. 
- Właśnie w tych dniach spodziewam się jego wizyty i kiedy pan przyjechał, 
szykowałem się do 
wyselekcjonowania kolejnej ofiary... - przeciął chudą ręką powietrze niczym 
gilotyną i 
uśmiechnął się z odrazą. - Jedna umiera, by reszta mogła dalej żyć.
Corso podniósł wzrok na sufit, gdzie znalazł adekwatną metaforę. Abraham, z 
twarzą 
przeoraną głęboką rysą, z wyraźnym wysiłkiem próbował wyswobodzić uzbrojoną w 
sztylet 
prawicę z silnej ręki anioła, który drugą dłonią wygrażał patriarsze. Tymczasem 
Izaak, złożywszy 
głowę na kamieniu, z rezygnacją oczekiwał tego, co było mu przeznaczone. Z 
jasnymi włosami i 
rumianą cerą przypominał jednego z tych efebów, co nigdy się nie sprzeciwiają. 
Nieopodal 
artysta wymalował jakąś owieczkę zaplątaną w cierniste zarośla. Corso w duchu 
oddal głos za 
ułaskawieniem owieczki.
- Zdaje się, że nie ma innego wyjścia - odezwał się patrząc na kolekcjonera.
- Pewnie by się znalazło - Fargas uśmiechnął się z nieskrywanym żalem. - Ale lew 
ciągle 
domaga się daniny, rekin z dala wyczuje krew i przynętę. Niestety nie ma już 
takich ludzi jak 
hrabia d’Artois, który został królem francuskim. Zna pan tę historię? Stary 
markiz de Paulmy, 
właściciel kolekcji liczącej sześćdziesiąt tysięcy tomów, znalazł się w ruinie 
finansowej. Chcąc 
ratować skórę przed wierzycielami, sprzedał bibliotekę hrabiemu d’Artois, ten 
jednak wymógł, 
by starzec opiekował się nią aż do śmierci. W ten sposób, dzięki zdobytym 
pieniądzom, 
Paulmy’ego stać było na zakup nowych książek i wzbogacenie - już nie swoich - 
zbiorów...
Z rękami w kieszeniach spodni kuśtykał wokół ułożonych w sterty książek, 
przypatrując 
się każdej z osobna. Wyglądał jak wychudzony, zrozpaczony Montgomery w trakcie 
przeglądu 
wojsk pod Al-Alamajn.
- Czasem nie otwieram ich, nawet nie dotykam - stanął i schylił się, żeby 
wyrównać 
rządek tomów stojących na starym kobiercu. - Tylko odkurzam je i kontempluję 
godzinami. 
Znam do najdrobniejszych szczegółów ich zawartość. Proszę popatrzeć na tę: De 
revolutionibus 
orbium coelestium Mikołaja Kopernika, drugie wydanie, Bazylea 1566. Bagatelka, 
co? Albo ta 
Vulgata Clementina po pańskiej prawej ręce, między sześciotomową Políglotą 
pańskiego rodaka 
Cisnerosa a Kronikami norymberskimi. Po tamtej stronie proszę zwrócić uwagę na 
owo ciekawe 
in folio: Praxis criminis persequendi Simona de Colines z 1541 roku. Albo tamta 
wystająca 
mnisza oprawa z czterema zwięzami i okuciami. Wie pan, co jest wewnątrz? Złota 
legenda 
Jakuba de Voragine, wydana w Bazylei w 1493, w drukarni Niklausa Keslera.
Corso przekartkował księgę. Wspaniały egzemplarz, też z bardzo szerokimi 
marginesami. 
Ostrożnie odłożył ją na miejsce i zaczął przecierać chustką okularki. W tych 
okolicznościach 
spociłby się nawet przy niższej temperaturze.
- Pan chyba upadł na głowę. Gdyby pan to wszystko sprzedał, skończyłyby się 
pańskie 
kłopoty z pieniędzmi.
- Wiem - Fargas znów się pochylił i niezauważalnym gestem popchnął wystające 
książki. 
- Ale gdybym to wszystko sprzedał, nie miałbym już po co żyć. Brak kłopotów z 
pieniędzmi to 
marna rekompensata.
Corso wskazał rząd bardzo zniszczonych książek. Żaden ze znajdujących się tu 
starodruków i rękopisów, sądząc po oprawie, nie pochodził z czasów późniejszych 
niż wiek 
siedemnasty.
- Ma pan dużo starych ksiąg rycerskich...
- Tak. To spadek po ojcu. Miał obsesję na punkcie zgromadzenia całej 
dziewięćdziesięciopięciotomowej biblioteki don Kichota, a zwłaszcza tych 
książek, które 
wymieniał proboszcz podczas porządków w jego domu. Po ojcu mam też ten ciekawy 
egzemplarz Don Kichota, tam, obok pierwszego wydania Luzytan to czterotomowy 
Ibarra z 1780 
roku. Poza typowymi ilustracjami ma też dodatkowe z przedruku angielskiego z 
połowy 
osiemnastego wieku, sześć oryginalnych akwarel i kopię aktu urodzenia Cervantesa 
wydrukowaną na welinie... Każdy ma jakieś obsesje. Obsesją mojego ojca, 
dyplomaty, który 
wiele lat spędził w Hiszpanii, stał się Cervantes. Są i tacy, których trapi 
prawdziwa mania. 
Niektórzy odrzucają książki restaurowane - nawet doskonale - inni nie kupują 
egzemplarzy 
numerowanych powyżej 50... Moją, jak pan zapewne spostrzegł, były egzemplarze z 
szerokimi 
marginesami. Pojawiałem się na aukcjach i w antykwariatach z linijką w ręku i 
dosłownie nogi 
się pode mną uginały, gdy trafiałem na książkę dziewiczą albo nie przyciętą. 
Czytał pan tę 
humoreskę Nodiera o bibliofilu? Ze mną działo się to samo. Mógłbym z rozkoszą 
zasztyletować 
introligatorów szafujących gilotyną do papieru. A już szczytem szczęścia było 
dla mnie znaleźć 
egzemplarz, który miał margines dwa milimetry szerszy, niż podawały 
bibliografie.
- Dla mnie też.
- Zatem winszuję panu. Widzę, że mam przed sobą brata w wierze.
- Zagalopował się pan. Kieruję się nie estetyką, lecz chęcią zysku.
- Nie szkodzi. Pan mi się podoba. Należę do ludzi, którzy uważają, że w 
dziedzinie 
książek konwencjonalna moralność się nie sprawdza - stał dość daleko, w drugim 
końcu pokoju, 
ale pochylił się trochę konfidencjonalnie w stronę Corsa. - Wie pan co? Jak w 
tej waszej 
legendzie o księgarzu-mordercy z Barcelony, ja też byłbym w stanie zabić z 
powodu książki.
- Nie radzę. Zaczyna się od takiej niby drobnostki, a kończy się na tym, że 
człowiek 
kłamie, głosuje w wyborach i w ogóle.
- Albo i sprzedaje własne książki.
- Albo i to...
Fargas pokręcił ze smutkiem głową i zastygł zamyślony, z marsem na czole. Nagle 
ocknął 
się i popatrzył uważnie na Corsa. Trwało to dłuższą chwilę.
- Tym samym wracamy - rzekł wreszcie - do sprawy, która zaprzątała mi głowę, 
kiedy 
pan zadzwonił do drzwi... Za każdym razem w takiej sytuacji czuję się jak ksiądz 
zmuszony do 
zaparcia się wiary. Zdziwiłoby pana, gdybym nazwał to świętokradztwem?
- Bynajmniej. Sądzę, że mamy właśnie do czynienia z czymś takim.
Fargas załamywał ręce, wyraźnie zgnębiony. Wzrok jego błądził wokół po 
ogołoconym 
pokoju, po książkach na ziemi, by wreszcie zatrzymać się znów na Corsie. Na 
twarzy miał 
uśmiech wymuszony, jakby namalowany.
- Tak. Świętokradztwo tłumaczy się tylko poprzez wiarę. Jedynie wierzący potrafi 
się go 
dopuścić, czując jednocześnie cały tragiczny wymiar swojego uczynku. Nigdy nie 
przeraziłaby 
nas profanacja religii, która byłaby nam obojętna. To tak, jakby bluźnić nie 
mając żadnego 
bóstwa na myśli. Absurd.
Corso bez trudu zgodził się z tym stanowiskiem.
- Rozumiem, co pan ma na myśli. „Zwyciężyłeś, Galilejczyku” - jak powiedział 
Julian 
Apostata.
- Nie znam tego cytatu.
- To apokryf. Jak byłem jeszcze w szkole, powtarzał go pewien ksiądz marianin. 
Chciał 
nas w ten sposób przestrzec przed miganiem się. Temu, kto nie posłuchał, 
groziło, że znajdzie się 
na polu bitwy ranny od strzał i będzie plwał krwią w niebo bez boga.
Bibliofil przytaknął, jakby ta problematyka była mu niezwykle bliska. Coś 
dziwnego było 
w grymasie jego ust, w nieruchomym spojrzeniu.
- Tak właśnie czuję się w tej chwili - powiedział. - Nie mogę zasnąć, więc 
wstaję i tkwię 
tu, gotów popełnić kolejne świętokradztwo - mówiąc to przybliżył się do Corsa, 
który aż musiał 
cofnąć się o krok. - Kolejny grzech przeciwko sobie samemu i przeciwko nim... 
Sięgam po 
książkę, odczuwam skruchę, wybieram inną i tę także odstawiam na miejsce... 
Poświęcam jedną, 
żeby nie rozdzielać pozostałych, obrywam gałąź i cieszę się tym, co pozostało - 
wyciągnął prawą 
dłoń. - Już wolałbym obciąć sobie palec.
Ręka mu drżała. Corso odwrócił głowę. Potrafił słuchać - między innymi na tym 
polegał 
jego zawód. Potrafił nawet zrozumieć. Ale za nic nie dałby się wciągnąć w grę. 
To nie była jego 
batalia. Jak to ujął Varo Borja, był tylko najemnym żołdakiem i zjawił się tu z 
wizytą. Fargas 
potrzebował raczej spowiednika. Albo psychiatry.
- Nikt nie dałby ani jednego escudo za knykieć bibliofila - rzekł banalizując 
sprawę.
Żart zawisł w olbrzymiej próżni wypełniającej oczy jego rozmówcy. Gospodarz 
patrzył 
na Corsa nie widzącym wzrokiem. W rozszerzonych, nieobecnych źrenicach odbijały 
się 
wyłącznie książki.
- Więc którą wybrać?... - podjął przerwany wątek.
Corso wyciągnął z kieszeni płaszcza papierosa i podał go Fargasowi, który 
jednak, 
pochłonięty tokiem własnych myśli zignorował ten gest. Obchodziła go jedynie 
udręka własnego 
sumienia. - Po długim wahaniu wybrałem dwóch kandydatów - sięgnął po książki i 
położył je na 
stole. - Co pan o tym sądzi?
Corso pochylił się i otworzył jedną z nich, akurat na stronie z ryciną 
przedstawiającą 
trzech mężczyzn i kobietę podczas pracy w kopalni. Było to drugie łacińskie 
wydanie De Re 
metallica Georgiusa Agricoli, sporządzone przez Frobena i Escopiusa w Bazylei 
zaledwie pięć lat 
po pierwszej edycji z 1556 roku. Corso zapalił papierosa i wydał z siebie pomruk 
pełen podziwu.
- Teraz widzi pan, że wybrać nie jest łatwo - Fargas zawisł oczami na gościu, 
wpatrując 
się niespokojnie i chciwie w jego dłoń ledwie muskającą czubkami palców kolejne 
kartki. - Za 
każdym razem mam sprzedać tylko jedną książkę, ale nie jakąkolwiek. Ofiara musi 
zapewnić 
reszcie żywot przez następne pół roku. To moja danina dla Minotaura - dotknął 
własnej skroni. - 
Jest tam, u każdego z nas, w samym środku labiryntu. Dziecko naszego rozumu, 
które budzi w 
nas grozę.
- Dlaczego nie sprzeda pan za jednym razem kilku książek o mniejszej wartości? 
Może 
zgromadziłby pan sumę potrzebną do zachowania reszty. Albo przynajmniej tych, 
które ceni pan 
najwyżej.
- Wzgardzić jednymi na korzyść innych? - bibliofil aż zadrżał. - To niemożliwe. 
Wszystkie posiadają dusze nieśmiertelną, wobec mnie mają równe prawa. 
Naturalnie, mogę mieć 
tu swoich ulubieńców, to w końcu nieuniknione... Ale nigdy, najmniejszym gestem 
czy słowem, 
nie wywyższę jednych wobec ich mniej godnych towarzyszy. Wprost przeciwnie. 
Proszę 
pamiętać, że sam Bóg przeznaczył swego Syna na ofiarę, by Ten odkupił grzechy 
ludzi. Podobnie 
Abraham... - była to zapewne aluzja do malowidła na suficie, bo podniósł wzrok 
do góry, 
uśmiechając się smutno w próżnię. Zdania nie dokończył.
Corso otworzył drugą księgę, in folio we włoskiej oprawie pergaminowej z 
siedemnastego wieku. Był to prześliczny Wergiliusz, edycja weneckiego wydawcy 
Giunty, 
drukowana w 1544 roku. Bibliofil natychmiast oprzytomniał.
- Piękne, nieprawdaż? - podszedł i niecierpliwym ruchem wyrwał mu książkę. - 
Proszę 
spojrzeć na kartę tytułową, na ten architektoniczny motyw obramowania... Sto 
trzynaście 
doskonałych ksylografii, oprócz stronicy 345, gdzie w dolnym rogu mamy drobną 
rekonstrukcję 
z epoki, niemal niezauważalną. Tak się składa, że ta ilustracja to moja 
ulubiona. Proszę spojrzeć: 
Eneasz w piekle razem z Sybillą. Kiedy widział pan coś podobnego? Niech pan 
zwróci uwagę na 
te ognie zza potrójnych murów, na kocioł z potępionymi, na ptaka pożerającego 
wnętrzności... - 
tętno zdawało się niemal rozsadzać Fargasowi przeguby i skronie. Jego głos 
grzmiał. Bibliofil 
przybliżył księgę do oczu, by móc lepiej czytać. Twarz mu się mieniła. - Moenia 
lata videt, 
triplici circundata muro, quae rapidus flammis ambit torrentibus amnis... - 
przerwał, cały w 
ekstazie.- Ilustrator przedstawił tu Hades wergiliański w sposób niezwykle 
piękny, dziki i na 
wskroś średniowieczny.
- Wspaniały egzemplarz - przyznał łowca książek, zaciągając się papierosem.
- Wspaniały to mało. Proszę dotknąć papieru. Esemplare buono e genuino con le 
figure 
assai ben impresse, jak zapewniają stare katalogi... - po tym napadzie gorączki 
Fargas na nowo 
pogrążał się w apatii. Zobojętniał i zaszył się w jakiś mroczny zaułek własnych 
koszmarów. - 
Chyba sprzedam tę.
Zniecierpliwiony Corso wypuścił dym z ust.
- Nie pojmuję pana. Aż rzuca się w oczy, że to jedna z pana ulubionych. Zresztą 
Agricola 
też. Dosłownie ręce panu drżą, kiedy ich pan dotyka.
- Ręce? Niech pan powie lepiej, że dusza moja płonie w ogniu piekielnym. 
Myślałem, że 
wytłumaczyłem to panu... Książka przeznaczona na ofiarę żadną miarą nie będzie 
mi obojętna. 
Co niby miałby oznaczać w innym przypadku ów bolesny akt? Obmierzłą transakcję, 
zgodną z 
prawami rynku, kilka tańszych w zamian za jedną droższą... - potrząsnął głową 
pogardliwie. 
Rozglądał się posępnie wokół, jakby szukał kogoś, na kogo wypluje swą odrazę. - 
To są te 
najukochańsze, które błyszczały pośród innych urodą i wzbudzaną przez siebie 
miłością. Biorę je 
do rąk i odprowadzam pod sam stos ofiarny. To pewne, życie może mnie 
wydziedziczyć, ale nie 
uczyni ze mnie nędznika.
Zrobił kilka bezładnych kroków. Żałosne otoczenie, wełniany sweter i stare 
spodnie 
uwydatniały ten obraz zmęczenia i bezsilności.
- Dlatego wciąż tkwię w tym domu - ciągnął. - Wśród jego murów błądzą cienie 
moich 
utraconych ksiąg - zatrzymał się przed kominkiem i spojrzał na kilka nędznych 
drewek w 
palenisku. - Czasem mam wrażenie, że przybywają domagać się ode mnie 
zadośćuczynienia. 
Wówczas, chcąc je ubłagać, chwytam te skrzypce i gram godzinami, przemierzając 
po ciemku 
dom jak potępiona dusza... - ponownie spojrzał na Corsa. Jego sylwetka ostro 
odcinała się na tle 
brudnej szyby okna. - Błędny bibliofil.
Powoli podszedł do stołu i położył dłonie na obu książkach, jakby do tej pory 
starał się 
opóźnić moment podjęcia decyzji. Uśmiechał się i patrzył badawczo.
- Którą wytypowałby pan na moim miejscu?
Corso obruszył się z niesmakiem.
- Mnie niech pan zostawi w spokoju. Nie jestem na pana miejscu. Na szczęście.
- Słusznie pan mówi: szczęście. Doceniam trafność tego stwierdzenia. Tylko 
głupiec, jak 
mniemam, mógłby mi zazdrościć. Tyle skarbów w jednym domu... Ale nie powiedział 
mi pan, 
którą mam sprzedać. Który syn pójdzie pod nóż - naraz wykrzywił się, jakby jakiś 
straszny ból 
chwycił jego ciało i sumienie. - Jego krew splami mnie - dodał cichym, trzęsącym 
się głosem - aż 
po siódme pokolenie.
Odstawił Agricolę na miejsce na kobiercu i pogładził pergamin Wergiliusza 
mrucząc pod 
nosem: „jego krew”.
Nie panował już nad drżeniem rąk, a oczy miał wilgotne.
- Chyba sprzedam tę - powtórzył z naciskiem.
Jeśli Fargas dotąd nie zbzikował, niewiele mu już brakowało. Corso popatrzył na 
nagie 
ściany, na ślady, jakie pozostawiły obrazy na pokrytych grzybem tapetach. Co one 
mogły 
obchodzić jakieś mało prawdopodobne siódme pokolenie? Ród Fargasów, tak samo jak 
Corsów, 
miał wygasnąć w tej generacji. A ściślej - udać się na spoczynek. Dym z 
papierosa wznosił się ku 
podniszczonemu malowidłu na suficie, prosto jak dym stosu ofiarnego o bladym 
świcie. Corso 
zerknął przez okno na zapuszczony ogród, jakby szukając zastępstwa dla owieczki 
zaplątanej w 
ciernisty gąszcz, ale pozostały tylko książki. Anioł opuścił rękę ze sztyletem i 
oddalił się 
szlochając, po prostu się wyniósł, żałosny matoł.
Corso dopalił papierosa i wrzucił go do kominka. Czuł się zmęczony i zziębnięty 
mimo 
płaszcza. Za wielu słów musiał wysłuchać wśród tych gołych ścian i cieszył go 
brak luster. Nie 
miał ochoty zobaczyć teraz swojej twarzy. Machinalnie rzucił okiem na zegarek, 
nie zwracając 
uwagi na godzinę. Mając taką fortunę na kobiercach i gobelinach, Víctor Fargas 
jeszcze oskubał 
go z nawiązką z jego zapasów miłosierdzia. Dla Corsa nadszedł już najwyższy czas 
na rozmowę 
o interesach.
- A Dziewięcioro Wrót?
- A bo co?
- Dla nich tu przyjechałem. Chyba dostał pan mój list?
- List?... A, tak, oczywiście. Pamiętam. Tylko że cała ta... Proszę mi wybaczyć. 
Dziewięcioro Wrót, już, natychmiast.
Rozejrzał się oszołomiony jak lunatyk, którego właśnie wytrącono ze snu. Nagle 
wyszło 
na jaw całe jego potworne zmęczenie. Uniósł palec, chcąc chyba przez chwilę się 
zastanowić, po 
czym pokuśtykał ku jednemu z kątów salonu. Tam, na wyblakłym arrasie francuskim, 
wyobrażającym - jak zdołał stwierdzić Corso - scenę zwycięstwa Aleksandra nad 
Dariuszem, 
spoczywało pół setki książek.
- Czy wiedział pan - spytał Fargas wskazując gobelin - że kufer, w którym jego 
przeciwnik przechowywał skarby, Aleksander przeznaczył na książki Homera? - 
popatrzył z 
upodobaniem na popruty profil Macedończyka. - Brat bibliofil. Grzeczny chłopiec.
Corso niewiele dbał o gusty literackie Aleksandra Wielkiego. Ukucnął i 
przyglądał się 
tytułom widniejącym na niektórych grzbietach i krawędziach. Stały tu dawne 
traktaty z zakresu 
magii, alchemii i demonologii: Les trois livres de l’Art, Destructor omnium 
rerum, Disertazioni 
sopra le apparizzioni de’spiriti e diavoli, De origine, moribus et rebus gestis 
Satanae...
- Co pan na to? - zagadnął Fargas.
- Nienajgorzej.
W śmiechu bibliofila zabrzmiała niechęć. Ukląkł na arrasie obok Corsa i 
mechanicznymi 
gestami muskał każdą książkę, chcąc się upewnić, że żadna ani o milimetr nie 
zmieniła miejsca 
od czasu ostatniego przeglądu.
- Nieźle, nie wątpię. Co najmniej dziesięć z nich to egzemplarze arcyrzadkie... 
Tę część 
biblioteki odziedziczyłem po dziadku, wielbicielu nauk hermetycznych, astrologu 
amatorze i 
masonie. Proszę popatrzeć. To absolutna klasyka, Słownik piekielny Collina de 
Plancy, pierwsze 
wydanie z 1842 roku. A to edycja z 1571 Compendi dei secreti Leonarda 
Fioravantiego... A 
tamto ciekawe duodecimo to drugie wydanie Księgi dziwów - otworzył kolejną 
książkę i pokazał 
Corsowi sztych. - Proszę spojrzeć na tę Izydę. Wie pan, co to?
- Oczywiście. Oedipus Aegiptiacus Atanasiusa Kirchera.
- Otóż to. Wydanie rzymskie z 1652 roku - Fargas odłożył książkę na miejsce i 
wziął 
drugą, której oprawę wenecką Corso znał aż za dobrze: czarna skóra, pięć bind, 
brak tytułu i 
pentagram na odwrocie. - A tu ma pan to, czego pan szuka: De Umbrarium Regni 
Novem Portis... 
Dziewięcioro Wrót do królestwa cieni.
Corso zadrżał, choć silił się na obojętność. Egzemplarz był identyczny z tym, 
który miał 
w swojej brezentowej torbie, przynajmniej z zewnątrz. Wziąwszy książkę z rąk 
Fargasa Corso 
wyprostował się i jął przerzucać kartki.
Jak dwie krople wody - niemal. Ta, którą trzymał w ręku, miała troszkę bardziej 
zniszczoną tylną część okładki, a na grzbiecie znać było ślad po późniejszej 
naklejce dolepionej, 
a następnie oderwanej. Reszta była w równie niepokalanym stanie co egzemplarz 
Vara Borji - 
łącznie z ilustracją numer VIIII.
- Kompletna i w dobrym stanie - odezwał się Fargas, trafnie odgadując tok myśli 
Corsa z 
jego zachowania.
- Od trzech stuleci wędruje przez świat, a kiedy się ją otworzy, wygląda, jakby 
właśnie 
zeszła z prasy drukarskiej... Można by przypuszczać, że drukarz zawarł pakt z 
diabłem.
- I może tak zrobił - podsunął Corso.
- Nie pogardziłbym takim zaklęciem - bibliofil objął jednym gestem cały 
ogołocony salon 
i rzędy książek na posadzce. - Oddałbym duszę w zamian za możność zachowania 
moich 
zbiorów.
- Niech pan spróbuje - Corso pokazał na Dziewięcioro Wrót. - Podobno zaklęcie 
gdzieś tu 
się kryje.
- Nigdy nie wierzyłem w takie dyrdymały. Chociaż... może trzeba się wreszcie 
złamać? 
Jak pan sądzi? Wy, Hiszpanie, macie takie przysłowie: z deszczu pod rynnę.
- Ten egzemplarz nie ma wad? Znalazł pan tu coś szczególnego?
- Absolutnie nie. Nie brak mu żadnej kartki, ryciny są na swoim miejscu, jest 
ich dziewięć 
plus strona tytułowa. W niezmienionej postaci nabył go mój dziadek na początku 
stulecia. Jest w 
zgodzie z opisami w katalogach i z pozostałymi dwoma egzemplarzami - z paryskim 
baronowej 
Ungern i z madryckim Terral-Coy.
- Już nie Terral-Coy. Teraz należy do kolekcji Vara Borji z Toledo.
W spojrzeniu bibliofila pojawiła się nieufność, a nawet - jak spostrzegł Corso - 
pewna 
ostrożność.
- Vara Borji, powiada pan...? - już miał coś dodać, ale w ostatniej chwili jakby 
się 
opamiętał. - Znamienita kolekcja. I ceniona - znów zaczął krążyć po salonie, 
wreszcie przystanął 
i popatrzył na książki na gobelinie. - Varo Borja... - powtórzył w zamyśleniu. - 
Specjalista w 
zakresie demonologii, prawda? Bardzo bogaty księgarz. Latami starał się o ten 
egzemplarz, który 
trzyma pan w dłoniach. Zawsze gotów był zapłacić zań dowolną cenę... Nie 
wiedziałem, że nabył 
inny egzemplarz. A pan pracuje dla niego.
- Okazjonalnie - przyznał Corso.
Gospodarz pokręcił kilkakrotnie głową, po czym znów wpatrzył się w książki na 
podłodze.
- Ciekawe, że przysłał właśnie pana. Ostatecznie...
Urwał, nie kończąc zdania. Spojrzał na torbę Corsa.
- Ma pan książkę ze sobą?... Mógłbym zobaczyć? - Podeszli do stołu i Corso 
położył swój 
egzemplarz obok książki Fargasa. Jego uszu dobiegł przyspieszony oddech. Na 
twarz bibliofila 
wróciła ekstaza.
- Proszę im się dobrze przyjrzeć - przemawiał cichutko, jakby bał się zbudzić 
coś, co 
spało między tymi stronami. - Są doskonałe, piękne i identyczne... Dwa z tych 
jedynych trzech 
egzemplarzy, jakie uniknęły ognia. Leżą obok siebie po raz pierwszy od trzystu 
pięćdziesięciu 
lat... - jego dłonie znowu drżały. Rozcierał sobie nadgarstki chcąc uspokoić 
wzburzoną krew. - 
Proszę zwrócić uwagę na tę poprawkę na stronie 72. Na to przełamane 5 w czwartym 
wersie na 
stronie 87... Ten sam papier, identyczny druk... Czy to nie cudowne?
- Zgadzam się - Corso zachrypł nieco. - Chciałbym zostać przez chwilę na 
osobności i 
przebadać je gruntowniej.
Fargas świdrował go spojrzeniem. Miał jakieś wątpliwości.
- Jak pan woli - rzekł w końcu. - Ale jeśli pański egzemplarz pochodzi ze 
zbiorów Terral-
Coy, jego autentyczność nie ulega kwestii - patrzył na Corsa z zaciekawieniem, 
jakby próbował 
odczytać jego myśli. - Varo Borja musi sobie z tego zdawać sprawę.
- I pewnie sobie zdaje - Corso zdobył się na uśmiech po mistrzowsku obojętny. - 
Ale płaci 
mi za weryfikację - wciąż jeszcze starał się uśmiechać, zbliżał się 
najtrudniejszy moment. - 
Stuprocentową. Skoro mowa o zapłacie, upoważniono mnie do złożenia panu pewnej 
oferty.
Ciekawość na twarzy bibliofila ustąpiła miejsca podejrzliwości:
- Jakiego rodzaju ta oferta?
- Finansowa. Znaczna - Corso położył dłoń na drugim egzemplarzu. - Rozwiązałaby 
pańskie problemy na czas dłuższy.
- A płaci Varo Borja?
- Powiedzmy.
- Ma już jeden egzemplarz - rzekł w końcu. - Może chce zgromadzić wszystkie 
trzy?
Ten facet był może trochę szurnięty, ale na pewno nie głupi. Corso machnął 
niezobowiązująco ręką. A nuż... To są sprawy między zbieraczami. W każdym razie 
gdyby 
zgodził się sprzedać, mógłby zachować Wergiliusza.
- Pan mnie nie rozumie - rzucił Fargas, chociaż Corso rozumiał aż za dobrze: nic 
tu nie 
wskóra.
- Zapomnijmy o tym - rzekł. - To tylko luźny pomysł.
- Ja nie sprzedaję na chybił trafił. Wybieram spośród moich książek. Myślałem, 
że 
wyrażam się jasno.
Na zaciśniętych dłoniach wystąpiły mu żyły. Wzbierała w nim złość, dlatego przez 
następne pięć minut Corso starał się go uspokoić. Oferta miała drugorzędne 
znaczenie, czysto 
formalne. Prawdziwym jego celem, oświadczył, jest analiza porównawcza obu 
egzemplarzy. 
Wreszcie, ku jego radości, Fargas skinął głową na zgodę.
- Nie widzę przeciwwskazań - odezwał się. Powoli rozwiewały się jego 
podejrzenia. Było 
jasne, że Corso mu się spodobał, inaczej mogłoby się to skończyć nie wiadomo 
jak. - Z tym, że 
nie mogę panu zaproponować zbyt komfortowych warunków.
Poprowadził go pustym korytarzem do drugiego, niewielkiego pokoju ze stojącym w 
kącie zdezelowanym pianinem. Był tu także stół ze starą menorą z brązu oblepioną 
soplami 
stearyny i parę chwiejących się krzeseł.
- W każdym razie będzie pan miał tu spokój - powiedział Fargas. - I szyby w 
oknie są 
całe.
Strzelił palcami, jakby o czymś zapomniał, znikł na moment, po czym wrócił 
niosąc 
butelkę z resztką koniaku.
- A więc Varo Borja wreszcie dopiął swego... - powtórzył nieco weselszym tonem. 
Można 
by odnieść wrażenie, że fakt ten przyniósł mu sporą satysfakcję. Postawił 
butelkę i kieliszek na 
podłodze z dala od obu egzemplarzy Dziewięciorga Wrót, zlustrował pokój niczym 
zacny 
amfitrion sprawdzający, czy wszystko jest, jak należy, i rzucił na pożegnanie 
ironiczną nieco 
uwagę:
- Proszę się czuć jak u siebie.
Corso wypił trochę koniaku z kieliszka, wyciągnął notatki i przystąpił do pracy. 
Na 
jednym arkuszu wyrysował trzyczęściową tabelę. Każdej kolumnie nadał numer i 
tytuł:
EGZEMPLARZ NR 1 (VARO BORJA) Toledo.
EGZEMPLARZ NR 2 (FARGAS) Sintra.
EGZEMPLARZ NR 3 (VON UNGERN) Paryż.
Strona po stronie zaczął wynotowywać wszelkie różnice między numerem Jeden a 
Dwa, 
nawet te najdrobniejsze: plamka na papierze, ciemniejszy odcień farby 
drukarskiej. Dotarłszy do 
pierwszej ilustracji - NEM. PERV.T QUI N.N LEG. CERT.RIT, z rycerzem nakazującym 
czytelnikowi milczenie - wyjął siedmiokrotnie powiększającą lupę i zaczął badać 
obie bliźniacze 
ryciny szczegół za szczegółem. Były identyczne. Zauważył wręcz, że przy rycinach 
nacisk prasy 
drukarskiej na papier, podobnie jak w całej książce, był taki sam. Oznaczało to, 
że numery Jeden 
i Dwa drukowano jeden po drugim, a może nawet przy wykorzystaniu tej samej 
prasy. Zgodnie z 
żargonem braci Cenizów Corso miał przed sobą parę bliźniaków.
Notował dalej. Na chwilę jego uwagę zaprzątnęła drobna nieregularność w szóstym 
wersie stronicy 19, która okazała się jednak zwyczajnym chlapnięciem farby. 
Studiował dalej. 
Oba egzemplarze miały tę samą strukturę: dwie kartki zewnętrzne plus 160 kart w 
dwudziestu 
zeszytach po osiem. Dziewięć ilustracji, zarówno w egzemplarzu numer Dwa, jak i 
Jeden, 
występowało poza tekstem, na kartach z tego samego papieru, zadrukowanych tylko 
z jednej 
strony i dołączonych do tomu w trakcie oprawiania. W obu książkach ich ułożenie 
było 
identyczne.
I. między str. 16 a 17
II. 32-33
III. 48-49
IIII. 64-65
V. 80-81
VI. 96-97
VII. 112-113
VIII. 128-129
VIII. 144-145
Obrazki 101-109.png
Albo Varo Borja bredził, albo zlecił mu niepojęte zadanie. Nie sposób było 
wykazać, że 
któryś z tych egzemplarzy jest fałszywy. Co najwyżej mógł podejrzewać, że miał 
do czynienia z 
wydaniem apokryficznym, ale na pewno z epoki i na pewno rzecz dotyczyła obydwu 
egzemplarzy. Numery Jeden i Dwa były żywym świadectwem uczciwości drukarskiej.
Wychylił resztę koniaku i z lupą w ręku przystąpił do badania ryciny II - CLAUS. 
PAT.T 
- brodaty pustelnik z kluczami w dłoni, zamknięte drzwi i latarnia na ziemi. 
Mając przed sobą 
obie ilustracje poczuł się naraz jak dziecko, które ma wytężyć wzrok i odnaleźć 
siedem 
szczegółów. Uśmiechnął się - chodziło dokładnie o coś takiego. Życie jest grą. A 
książki są 
zwierciadłem życia.
I wtedy zobaczył. To stało się nagle. Poczuł się jak ktoś, kto dostrzega coś 
pozornie 
odstającego od doskonale skomponowanego widoku i w pewnej chwili stwierdza, że 
wszystko 
idealnie do siebie pasuje. Osłupiały, wypuścił powietrze z płuc, jakby miał się 
zaśmiać, ale z jego 
ust wydobyło się tylko suche, niewesołe, pełne niedowierzania chrząknięcie. To 
przecież 
niemożliwe. W tej dziedzinie raczej nie robi się kawałów. Potrząsnął głową 
zdezorientowany. 
Przed oczami miał nie broszurkę z łamigłówkami kupioną w kiosku na dworcu 
kolejowym, ale 
dwie księgi sporządzone trzy i pół wieku temu. Drukarzowi przyniosły śmierć, 
Inkwizycja 
wciągnęła je na indeks ksiąg zakazanych. W poważnych bibliografiach pisano: 
Rycina II. 
Inskrypcja łacińska. Starzec z dwoma kluczami w dłoni i latarnią przed 
zamkniętymi drzwiami... 
Ale dotychczas nikt nie porównywał dwóch spośród trzech znanych egzemplarzy. 
Niełatwo było 
je zestawić ze sobą - zresztą nie było takiej potrzeby. Starzec z dwoma kluczami 
- to wystarczało.
Corso wstał od stołu i podszedł do okna. Dłuższą chwilę wyglądał na zewnątrz 
przez 
szybę zaparowaną własnym oddechem. I wyszło na to, że Varo Borja miał rację. 
Aristide Torchia 
musiał się nieźle uśmiać w duchu, stojąc na stosie na Campo dei Fiori, zanim 
ogień odebrał mu 
wszelką ochotę do śmiechu. Genialny dowcip zza grobu.
VIII. Postuma necat
- Nikt nie odpowiada?
- Nikt.
- Tym gorzej. To znaczy, że nie żyje”
(M. Leblanc, Arsčne Lupin dżentelmen- włamywacz.
Lucas Corso znał jak nikt jedną z największych niedogodności swego zawodu: 
bibliografie sporządzają erudyci, którzy nie widzieli opisywanych książek na 
oczy, opierają się 
zatem na relacjach z drugiej ręki, biorąc za dobrą monetę to, co opisali inni. 
Wskutek tego błąd 
czy nieścisłość mogą krążyć przez całe pokolenia jako informacje prawdziwe aż do 
chwili, gdy 
ktoś przez przypadek wydobędzie sprawę na jaw. Właśnie tak było z 
Dziewięciorgiem Wrót. W 
bibliografiach kanonicznych, w których wspominano o książce, szczegółowe 
objaśnienia 
zawierały ogólny opis dziewięciu rycin bez wchodzenia w detale. W przypadku 
drugiego sztychu 
wszystkie znane teksty mówiły o starcu o wyglądzie mędrca lub pustelnika, 
stojącego u 
zamkniętych drzwi z dwoma kluczami w dłoni. Ale nikt nigdy dotąd nie zadał sobie 
trudu, żeby 
sprecyzować, w której dłoni. Teraz Corso miał przed sobą odpowiedź: w numerze 
Jeden w 
1ewej, w numerze Dwa -w prawej.
Należałoby więc sprawdzić, jak wygląda numer Trzy. Niestety było to niemożliwe, 
przynajmniej chwilowo. Corso pozostał w dworku da Soledade aż do wieczora. Długo 
pracował 
przy świetle kandelabru, nie przerywając notowania i raz po raz przeglądając 
obydwa 
egzemplarze. Przebadał wszystkie ryciny, by potwierdzić swoją hipotezę. Pojawiły 
się nowe 
dowody. W końcu popatrzył na trofeum, jakim był gąszcz notatek na arkuszu 
papieru, tabel i 
wykresów połączonych zawiłymi odnośnikami. Pięć rycin w egzemplarzach Jeden i 
Dwa różniło 
się w szczegółach. Poza tą niezgodnością dotyczącą dłoni, w której starzec z 
ryciny II dzierżył 
klucze, były też inne: labirynt na ilustracji III miał bądź też nie miał 
wyjścia, zależnie od 
egzemplarza. Na ilustracji V w numerze Jeden, piasek był w dolnej części 
klepsydry, a w 
numerze Dwa w górnej. Z kolei szachownica na sztychu VII miała pola białe w 
egzemplarzu 
Vara Borjy, a czarne w egzemplarzu Fargasa. Natomiast na rycinie VIII kat 
szykujący się do 
ścięcia głowy dziewczyny miał aureolę, co czyniło zeń karzącego archanioła.
Szczegółowa analiza dokonana pod lupą przyniosła kolejne owoce w postaci 
dodatkowych różnic. Następnym tropem okazał się znak rytownika: w obu 
egzemplarzach A.T., 
czyli Aristide Torchia, figurował na rycinie ze starcem jako sculptor, ale jako 
inventor - tylko w 
numerze Dwa. Podpis w numerze Jeden brzmiał: L.F., na co zwrócili uwagę Corsowi 
już bracia 
Cenizowie. Podobnie rzecz się miała w pozostałych czterech nieidentycznych 
parach. Mogło to 
znaczyć, że wszystkie ksylografie wyrył w drewnie sam drukarz, ale oryginały 
części rysunków 
były autorstwa kogoś innego. Zatem nie miał do czynienia ani z ówczesnym 
falsyfikatem, ani z 
reedycją apokryficzną. Drukarz Torchia osobiście, ciesząc się przywilejem i 
pozwoleniem 
zwierzchników, sporządził warianty własnego dzieła według zawczasu powziętego 
zamysłu: 
podpisał się pod modyfikacjami, chcąc uszanować autorstwo L.F. w przypadku 
oryginałów. 
Swoim oprawcom wyznał, że pozostał jeden egzemplarz. W rzeczywistości pozostały 
trzy oraz 
klucz pozwalający być może przekształcić je w jeden. Resztę tajemnicy pochłonęły 
płomienie.
Zastosował stary system tabel porównawczych użytych przez Umberta Eco przy 
badaniu 
Hanau. Po zestawieniu na papierze różnic dzielących ryciny otrzymał następujący 
schemat:
I
II
III
Nil
V
VI
VII
VIII
VIIII
Jeden
-
lewa 
ręka
-
zamk. 
wyjś.
piasek 
u dołu
-
białe 
pola
brak 
aur.
-
Dwa
-
prawa 
ręka
-
otw. 
wyjś.
piasek 
u góry
-
czarne 
pola
jest 
aur.
-
Natomiast w kwestii podpisów rytownika kombinacje A.T. (drukarz Torchia) i L.F. 
(nieznany? Lucyfer?) jako sculptor i inventor przedstawiały się następująco:
I
II
III
IIII
V
VI
VII
VIII
VIIII
Jeden
AT(s) 
AT(i)
AT(s)
LF(i)
AT(s) 
AT(i)
AT(s) 
AT(i)
AT(s) 
LF(i)
AT(s) 
AT(i)
AT(s)
AT(i)
AT(s)
AT(i)
AT(s)
AT(i)
Dwa
AT(s) 
AT(i)
AT($)
AT(i)
AT(s) 
AT(i)
AT(s) 
LF(i)
AT(s) 
AT(i)
AT(s) 
AT(i)
AT(s) 
LF(i)
AT(s) 
LF(i)
AT(s)
AT(i)
Przedziwna kabała. Corso dysponował w każdym razie jakimś konkretem: znalazł 
prawdopodobnie klucz do prawdy. Wstawał powoli, jakby w obawie, że wszystkie te 
zależności 
nagle się rozwieją, ale też spokojny jak myśliwy, który wie, że nawet za tak 
mętny trop skapnie 
mu trochę grosza.
Ręka. Wyjście. Piasek. Szachownica. Aureola. 
Wyjrzał przez okno. Za przybrudzonymi szybami sterczała gałąź drzewa, wyraźnie 
widoczna na tle czerwonawej poświaty wciąż stawiającej opór nadchodzącej nocy.
Egzemplarze Jeden i Dwa.
Różnice w ilustracjach 2, 4, 5, 7 i 8.
Musiał jechać do Paryża. Tam znajdował się numer Trzy i - kto wie - może 
rozwiązanie 
zagadki. Teraz jednak zajmowała go inna sprawa, którą trzeba było rozstrzygnąć 
natychmiast. 
Varo Borja postawił rzecz jasno: jeżeli nie uda się uzyskać numeru Dwa metodami 
konwencjonalnymi, trzeba obmyślić plan heretycki. Oczywiście jak najmniej 
ryzykowny dla 
Fargasa i samego Corsa. Chodziło o akcję delikatną i dyskretną. Wyciągnął notes 
z kieszeni 
płaszcza i odszukał odpowiedni numer. To było idealne zadanie dla Amílcara 
Pinto.
Jedna ze świec dopaliła się, wypuszczając krótką spiralę dymu. Gdzieś w głębi 
domu 
grały skrzypce i Corso znów zaśmiał się w duchu. Na jego twarzy, pochylonej ku 
kandelabrowi z 
nowym papierosem w ustach, zatańczyły światłocienie. Wyprostował się i zaczął 
nasłuchiwać. 
Muzyka brzmiała jak lament płynący przez puste, mroczne pomieszczenia, ponad 
resztkami 
przeżartych przez korniki, zakurzonych mebli, pod malowanymi stropami, pośród 
pajęczyn i 
cieni skrywających już tylko dziury w ścianach, echa kroków i dawno umarłych 
głosów. A na 
zewnątrz, przy pordzewiałej bramie, twarze dwóch kobiet - ta z oczami 
wpatrzonymi w noc i ta 
przysłonięta maską bluszczu - trwały w bezruchu zastygłego czasu, zasłuchane w 
muzykę, którą 
Víctor Fargas usiłował odegnać upiory swych utraconych książek.
Wracał do miasteczka piechotą, z rękami w kieszeniach płaszcza i z postawionym 
kołnierzem. Dwadzieścia minut marszu lewą stroną drogi miał już za sobą. Księżyc 
ciągle nie 
wschodził i Corso szedł pogrążony w gęstym cieniu rzucanym przez drzewa tworzące 
nad drogą 
rodzaj czarnego sklepienia. Panowała niemal kompletna cisza, przerywana jedynie 
chrzęstem 
jego kroków na żwirowym poboczu i szmerem wody w przydrożnych kanałach, 
niewidocznych 
wśród zarośli czystku i bluszczu.
Z tyłu zbliżał się samochód. W świetle jego reflektorów Corso widział swój 
groteskowo 
wyolbrzymiony cień, ślizgający się po pniach mijanych drzew i po listowiu 
gęstwiny leśnej. 
Dopiero gdy znów spowił go mrok, odetchnął i poczuł, jak mięśnie na powrót mu 
się rozluźniają. 
Nie należał do tych, co to na każdym kroku widzą duchy. Raczej na wszystko 
patrzył z owym 
fatalizmem typowym dla starych wiarusów z Południa, bez wątpienia odziedziczonym 
w prostej 
linii po praprapradziadku. Choćbyś kłuł ostrogami konia i kierował go w stronę 
przeciwną, 
nieuchronny los zawsze cię czeka przy najbliższych wrotach Samarkandy, czyszcząc 
sobie 
paznokcie sztyletem z weneckiej stali albo bagnetem szkockim. Mimo to od czasu 
incydentu w 
Toledo łowca książek doświadczał zrozumiałego lęku za każdym razem, gdy za 
plecami odzywał 
się silnik samochodu.
Zapewne dlatego kiedy światła pojazdu zatrzymały się tuż przy nim, Corso 
odwrócił się 
w napięciu, przełożył brezentową torbę z prawego ramienia na lewe i wymacał w 
kieszeni 
płaszcza pęk kluczy - przypadkową broń zdolną wybić oko każdemu, kto zbliży się 
zbyt 
gwałtownie. Widok jednak nie budził obaw: ot, masywny, ciemny metalowy kształt w 
typie 
berlinki, w której można było dostrzec męski profil ledwie oświetlony przez 
deskę rozdzielczą. 
Profil przemówił miłym głosem osoby dobrze wychowanej:
- Dobry wieczór... - akcent nieokreślony, ani portugalski, ani hiszpański. - Ma 
pan ogień?
Mógł chcieć naprawdę, a mógł to być pretekst - trudno wyczuć. Raczej nie będzie 
przecież uciekał czy wywijał najostrzejszym kluczem tylko dlatego, że ktoś go 
prosi o ogień. 
Corso wyciągnął paczkę zapałek i jedną z nich zapalił, ochraniając dłońmi 
płomień.
- Dzięki.
No jasne, blizna była na miejscu. Zadawniona, długa, pionowa, ciągnęła się od 
lewej 
skroni do połowy policzka. Przyjrzał się jej dobrze, gdy tamten pochylił się 
przypalając cygaro 
Montecristo. Potrzymał jeszcze zapałkę na tyle długo, by dostrzec gęste czarne 
wąsy i ciemne 
oczy spoglądające nań bacznie z półmroku. Gdy zapałka zgasła Corsowi w palcach, 
rysy 
nieznajomego okryła czarna maska. Znów był tylko cieniem, słabo widocznym przy 
światełkach 
deski rozdzielczej.
- Kim pan do cholery jest?
Nie zabrzmiało to ani spokojnie, ani mądrze. A na pewno wypowiedziane zostało za 
późno: pytanie ugrzęzło w warkocie silnika. Dwa tylne czerwone światła oddalały 
się już 
asfaltową drogą, na której został ledwie widoczny ślad kół. Jeszcze tylko 
zajaśniały mocniej, gdy 
auto przyhamowało przed zakrętem, i wreszcie wszystko znikło, jakby było tylko 
chwilowym 
złudzeniem.
Łowca książek zastygł na poboczu, usiłując wpasować to wydarzenie w całą 
historię: 
Madryt, drzwi domu wdowy Taillefer; Toledo, wizyta u Vara Borji; wreszcie 
Sintra, wieczór 
spędzony u Victora Fargasa. Do tego zeszyty z powieściami Dumasa, wydawca 
wiszący we 
własnym gabinecie, drukarz spalony wraz ze swoim dziwnym podręcznikiem... I 
wszędzie, 
depczący mu po piętach niczym cień, ten Rochefort: fikcyjny siedemnasto-wieczny 
zabijaka 
odrodzony jako szofer w uniformie za kierownicą luksusowych samochodów. 
Odpowiedzialny za 
próbę przejechania i dwukrotne wtargnięcie do cudzego mieszkania. A, i jeszcze 
palacz cygar 
Montecristo. Palacz bez zapalniczki.
Zaklął cicho pod nosem. Oddałby rzadki starodruk w dobrym stanie za możliwość 
rozwalenia czaszki temu, kto ułożył ten idiotyczny scenariusz.
Zaraz po powrocie do hotelu usiadł do telefonu. Najpierw wykręcił lizboński 
numer ze 
swojego notesu - i miał szczęście, bo Amílcar Pinto był akurat w domu. Zdołał to 
potwierdzić 
gadając z jego rozeźloną żoną. W czarnym bakelicie słychać było w tle telewizor 
rozkręcony na 
cały regulator, głośny płacz dzieci i gwałtowną dyskusję kilku dorosłych. Po 
chwili Pinto stał już 
przy aparacie. Umówili się za półtorej godziny - akurat tyle czasu miała zabrać 
Portugalczykowi 
droga z Lizbony do oddalonej o pięćdziesiąt kilometrów Sintry. Załatwiwszy tę 
sprawę Corso 
zerknął na zegarek i wykręcił międzynarodową do Vara Borjy. Księgarz był jednak 
poza domem, 
więc zostawił mu wiadomość na sekretarce i wybrał madrycki numer Flavia La 
Pontego. Tu też 
nikt nie podjął słuchawki, wobec czego schował torbę na szafie i wyszedł napić 
się czegoś.
Pierwszą osobą, jaką ujrzał pchnąwszy drzwi niewielkiego saloniku hotelowego, 
była 
dziewczyna. Nie mylił się: króciutkie włosy, chłopięcy wygląd, opalenizna jak w 
sierpniu. 
Czytała siedząc w fotelu pod lampą, bose nogi, założone jedna na drugą, oparła 
na innym fotelu. 
Miała na sobie dżinsy, białą bawełnianą koszulę i szary wełniany sweter 
zarzucony na ramiona. 
Corso zamarł z dłonią na klamce i z przeświadczeniem, że wszystko to jest 
absurdalne. Czy to 
przypadek, czy też czyjeś rozmyślne działanie, w każdym razie tego było już za 
wiele.
Wreszcie, wciąż nie wierząc własnym oczom, podszedł do dziewczyny. Gdy znalazł 
się 
niemal tuż przy niej, podniosła na niego zielone oczy pełne tej czystej 
głębokiej jasności, którą 
tak dobrze zapamiętał ze spotkania w pociągu. Zatrzymał się nie wiedząc, co 
powiedzieć. Miał 
dziwne wrażenie, że zaraz wpadnie w głąb tych oczu.
- Nie mówiła mi pani, że wybiera się do Sintry - rzekł.
- Pan też nie.
Jej odpowiedzi towarzyszył spokojny uśmiech, bez śladu zakłopotania czy 
zdziwienia. 
Tak jakby szczerze się ucieszyła z tego spotkania.
- Co pani tu robi?
Zdjęła stopy z fotela i zachęciła go do zajęcia miejsca. Łowca książek stał 
dalej.
- Podróżuję - odrzekła dziewczyna i pokazała mu książkę, tym razem inną niż w 
pociągu. 
Był to Melmoth tułacz Charles’a Maturina. - Czytam. I mam nieoczekiwane 
spotkania.
- Nieoczekiwane spotkania - powtórzył jak echo Corso.
Przypadkowe czy nie, na pewno było ich za dużo jak na jeden wieczór. Odruchowo 
dopatrzył się związku między jej obecnością w hotelu a spotkaniem z Rochefortem 
na drodze. 
Musi być jakiś punkt, z którego widać, jak wszystkie te elementy pasują jeden do 
drugiego - ale 
najwyraźniej ten punkt był jeszcze daleko. Corso nawet nie wiedział, gdzie go 
szukać.
- Nie usiądzie pan?
Posłuchał jej z wahaniem i obawą. Dziewczyna zamknęła książkę i obserwowała go 
zaintrygowana.
- Pan mi nie wygląda na turystę - powiedziała.
- Bo nim nie jestem.
- Pracuje pan?
- Tak.
- Każda praca do wykonania w Sintrze musi być interesująca.
Jeszcze tego brakowało, żeby miał być przesłuchiwany. Corso palcem wskazującym 
poprawił sobie okularki. Co prawda przesłuchuje go młodziutka piękna dziewczyna. 
Może tu 
tkwi problem: była za młoda, żeby budzić strach. Z drugiej strony właśnie to 
mogło potęgować 
zagrożenie. Wziął do ręki leżącą na stoliku książkę i przerzucił kilka kartek. 
Współczesne 
angielskie wydanie, niektóre fragmenty podkreślone ołówkiem. Przeczytał jeden z 
nich: 
„Oczy wciąż miał utkwione w niknącym świetle i narastających 
ciemnościach, w owej czerni nadprzyrodzonej, która najbardziej 
świetlanym i najwspanialszym dziełom Bożym zdaje się mówić: Uczyń mi 
miejsce, przestań wreszcie błyszczeć”.
- Lubi pani czytać powieści gotyckie?
- Lubię czytać - przechyliła głowę. Światło padało teraz z ukosa na jej gołą 
szyję. - 
Dotykać książek. Zawsze biorę w podróż kilka do plecaka.
- Często pani podróżuje?
- Często. Od wieków.
Corso słysząc tę odpowiedź wykrzywił usta w dziwny grymas. Powiedziała to tak 
serio, 
marszcząc przy tym brwi jak mała dziewczynka, która chce wyglądać poważnie.
. - Myślałem, że pani studiuje.
- Zdarza się.
Corso odłożył Melmotha na stolik.
- Tajemnicze z pani dziewczę. Ile pani ma lat? Osiemnaście, dziewiętnaście? 
Czasami 
odnoszę wrażenie, jakby była pani dużo starsza.
- Może jestem. Miny i gesty każdego człowieka odzwierciedlają to, co przeżył i 
co 
przeczytał. Proszę spojrzeć chociażby na siebie.
- A co takiego widać po mnie?
- Widział pan kiedyś swój uśmiech? Wygląda pan na starego żołnierza.
Zakłopotany, poruszył się w fotelu.
- Nie mam pojęcia, jak uśmiecha się stary żołnierz.
- A ja owszem - oczy dziewczyny zmatowiały, zapatrzone w głębię wspomnień. - 
Kiedyś 
obcowałam z dziesięcioma tysiącami mężczyzn poszukujących morza.
Corso uniósł brwi z przesadnym zaciekawieniem.
- Co też pani powie... Mówi pani o swoich lekturach czy o przeżyciach?
- Proszę zgadywać - wbiła weń wzrok, po czym dorzuciła: - Jest pan chyba dość 
sprytny, 
panie Corso.
Wstała, wzięła książkę ze stolika i białe pantofelki z podłogi. Jej oczy na 
powrót nabrały 
życia, łowca książek odszukał w nich znajome refleksy. Dostrzegł w jej 
spojrzeniu jakiś ledwie 
uchwytny, ale swojski błysk.
- Może się jeszcze spotkamy - powiedziała na odchodnym. - Gdzieś tutaj.
Corso nie miał najmniejszej wątpliwości, że tak właśnie będzie. I wcale nie był 
pewien, 
czy sobie tego życzy. Tak czy inaczej mógł się zastanawiać najwyżej kilka sekund 
- opuszczając 
salonik dziewczyna minęła się w drzwiach z Amilcarem Pinto.
Przybysz był niewysokim tłuściochem. Miał ciemną i błyszczącą, jakby dopiero co 
polakierowaną skórę, z którą kontrastowały gęste, mocne wąsy przycięte 
nożyczkami. Byłby 
uczciwym policjantem, ba, może nawet dobrym policjantem, gdyby nie konieczność 
utrzymania 
pięciorga dzieci, żony i ojca emeryta, który wypalał mu po kryjomu papierosy. 
Żonę, Mulatkę 
piękną dwadzieścia lat temu, przywiózł z Mozambiku, kiedy ta kolonia uzyskała 
niepodległość. 
W tamtych czasach stołeczne Maputo nazywało się ciągle Lourenco Marques, a Pinto 
był 
drobnym, ale śmiałym sierżantem wojsk spadochronowych z orderami. Corso poznał 
panią Pinto 
przy okazji różnych transakcji, jakich dokonywał z jej mężem. Miała oczy 
podkrążone ze 
znużenia, wielkie obwisłe piersi, nosiła zniszczone pantofle i czerwoną chustę 
na głowie. W 
przedpokoju ich mieszkania unosił się zapach brudnych dzieciaków i gotowanej 
włoszczyzny.
Policjant wszedł od razu do saloniku, popatrzył z ukosa za dziewczyną, po czym 
padł na 
fotel naprzeciwko łowcy książek. Sapał, jakby drogę z Lizbony odbył pieszo.
- Kto to?
- Nikt ważny - odpowiedział Corso. - Turystka z Hiszpanii.
Pinto pokiwał głową uspokojony i wytarł spocone dłonie w nogawki spodni. Często 
powtarzał ten gest. Strasznie się pocił, przez co kołnierzyki jego koszul miały 
zawsze ciemną 
smugę w miejscu, gdzie stykały się z karkiem właściciela.
- Mam problem - rzekł Corso.
Na twarzy Portugalczyka zajaśniał szeroki uśmiech, z którego można było 
wyczytać, że 
nie ma problemów nie do rozwiązania. Przynajmniej dopóki ty i ja żyjemy ze sobą 
w przyjaźni.
- Jestem pewien - odparł - że rozwiążemy go wspólnie.
Teraz uśmiechnął się Corso. Poznał Amílcara Pinto cztery lata temu przy okazji 
dość 
brzydkiej sprawy kradzionych książek, które pojawiły się na straganach bazaru 
Feira de Ladra. 
Corso znalazł się w Lizbonie w celu ich identyfikacji, Pinto dokonał paru 
aresztowań, a w drodze 
powrotnej do właściciela kilka cennych egzemplarzy zaginęło na amen. Dla 
uczczenia narodzin 
tak owocnej przyjaźni zalali się w pełnych muzyki fado szynkach dzielnicy Bairro 
Alto. Tam 
były sierżant wojsk spadochronowych rozpamiętywał złote czasy kolonialne, 
opowiadając 
Gorsowi, jak to o mały włos nie odstrzelili mu jaj podczas bitwy pod górą 
Gorongosą. Skończyło 
się na wspólnym wyciu wniebogłosy rewolucyjnej Grândola vila morena na tarasie 
Santa Luzia. 
Księżyc oświetlał w dole dzielnicę Alfama i, w dali, błyszczący, szeroko rozlany 
Tag, 
przypominający srebrzyste prześcieradło, po którym powolutku przesuwały się 
mroczne sylwetki 
statków płynących ku wieży Belém i Atlantykowi.
Kelner przyniósł Pintowi zamówioną wcześniej kawę. Gdy się oddalił, Corso 
powiedział:
- Chodzi o książkę.
Policjant, pochylony nad niskim stolikiem, sypał cukier do kawy.
- Zawsze chodzi o książkę.
- Ta jest szczególna.
- A która nie jest?
Corso znów się uśmiechnął. Był to uśmiech ostry i metaliczny.
- Właściciel nie chce sprzedać.
- Niedobrze - Pinto podniósł filiżankę do ust, delektując się smakiem. - Handel 
jest 
pożyteczny. Towary przychodzą i odchodzą, są w ruchu. Przysparzają bogactwa 
pośrednikom... - 
odstawił filiżankę i wytarł dłonie w spodnie. - Produkty powinny krążyć. Takie 
są reguły rynku i 
reguły życia. Odmowa sprzedaży powinna być zabroniona, to prawie zbrodnia.
- Zgadzam się - przytaknął Corso. - Musisz coś z tym zrobić.
Pinto rozsiadł się w fotelu i, pewny siebie i odprężony, spojrzał na rozmówcę 
wyczekująco. Kiedyś podczas zasadzki w gęstwinie mozambickiego mato uciekał 
dziesięć 
kilometrów dźwigając na plecach umierającego porucznika. O świcie poczuł, że 
porucznik nie 
żyje, ale nie chciał go porzucić w dżungli i szedł z trupem na ramionach aż do 
bazy. Porucznik 
był bardzo młody i Pinto pomyślał, że matka chciałaby go pochować w Portugalii. 
Dali mu za to 
medal. Dzisiaj dzieci eks-sierżanta bawiły się w domu jego pordzewiałymi 
medalami.
- Może znasz faceta: Víctor Fargas.
Policjant skinął głową.
- Fargasowie to znakomita rodzina - zaznaczył. - Bardzo stary ród. Kiedyś mieli 
spore 
wpływy. Dziś ich nie mają.
Corso podał mu zamkniętą kopertę.
- Tu masz wszystkie potrzebne dane: właściciel, książka i miejsce.
- Znam jego dworek - Pinto przesunął językiem po górnej wardze, zwilżając wąsy. 
- To 
wielka nieostrożność trzymać w takim miejscu cenne książki. Byle łotr może tam 
wejść - 
popatrzył na Corsa z żalem, jakby naprawdę zasmucała go niefrasobliwość Victora 
Fargasa. - 
Mam na myśli szczególnie jednego, to pewien złodziejaszek z Chiado, który jest 
mi coś winien.
Corso strząsnął niewidoczny pyłek z ubrania. To nie była jego sprawa. 
Przynajmniej w 
fazie operacyjnej.
- W kluczowym momencie wolałbym być daleko.
- Spokojnie. Będziesz miał tę książkę, a panu Fargasowi zrobi się tyle krzywdy, 
ile to 
będzie naprawdę konieczne. Jakaś rozbita szyba, nic więcej: czysta robota. Co do 
honorarium...
Corso wskazał wciąż nie otwartą kopertę, którą tamten trzymał w dłoniach.
- Tu jest zaliczka wysokości jednej czwartej całej sumy. Reszta przy odbiorze.
- Żaden problem. Kiedy jedziesz?
- Jutro o pierwszej. Zadzwonię do ciebie z Paryża - Pinto wstawał, ale Corso 
powstrzymał 
go gestem dłoni. - Jeszcze jedno. Chciałbym zidentyfikować jednego faceta. 
Wysoki, mniej 
więcej metr osiemdziesiąt, z wąsami i blizną na twarzy. Czarne włosy, oczy 
ciemne. Szczupły. 
Ani Hiszpan, ani Portugalczyk. Dzisiaj kręci się tu gdzieś w pobliżu.
- Niebezpieczny?
- Nie wiem; śledzi mnie od Madrytu.
Policjant zapisywał coś na odwrocie koperty.
- Ma coś wspólnego z naszym interesem?
- Podejrzewam, ale nie mam więcej danych.
- Zrobię, co się da. Mam tu kumpli w komisariacie w Sintrze. No i przepatrzę 
archiwa w 
centrali w Lizbonie.
Wstał i włożył kopertę do wewnętrznej kieszeni marynarki. Corsowi wydało się 
przez 
chwilę, że dostrzegł kolbę rewolweru pod lewą pachą.
- Nie zostaniesz na jednego?
Pinto westchnął i pokręcił głową.
- Chciałbym, ale trójka moich nygusów ma odrę. Te szczyle zarażają się jedno od 
drugiego.
Na jego uśmiechniętej twarzy pojawiło się zmęczenie. W świecie Corsa wszyscy 
bohaterowie byli zmęczeni.
Wyszli razem przed hotel, gdzie Pinto zaparkował swojego citroena 2CV. 
Wyciągając 
rękę, Corso powrócił jeszcze do tematu Victora Fargasa.
- Nalegam, żeby wszelkie nieprzyjemności zredukować do minimum... To kwestia 
zwykłej kradzieży.
Policjant zapuścił silnik i zapalił światła. W jego oczach Corso dostrzegł cień 
wyrzutu. 
Chyba obraził Pinta.
- Proszę, oszczędź mi tych komentarzy. Jesteśmy zawodowcami.
Po odjeździe Pinta łowca książek wrócił do pokoju, aby uporządkować notatki. 
Pracował 
do późna na łóżku pokrytym papierami i z Dziewięciorgiem Wrót na poduszce. 
Wreszcie poczuł 
gwałtowne znużenie i pomyślał, że dobrze zrobi mu gorący prysznic. Właśnie miał 
iść do 
łazienki, kiedy zadzwonił telefon. Varo Borja chciał się dowiedzieć, jak tam 
sprawa z Fargasem. 
Corso poinformował go w ogólnych zarysach o wszystkim, w tym także o różnicach, 
jakie 
znalazł w przypadku pięciu ksylografii.
- Naturalnie - dodał - nasz przyjaciel nie zamierza nic sprzedać.
Po drugiej stronie drutu zapadła cisza. Księgarz rozmyślał, aczkolwiek trudno 
było 
stwierdzić, czy na temat ilustracji, czy odmowy Fargasa. Kiedy się odezwał, w 
jego głosie 
brzmiała ostrożność:
- Przewidywałem taki obrót sprawy - rzekł, choć i tym razem Corso nie wyczuwał, 
co 
tamten ma na myśli. - Czy możemy jakoś ominąć przeszkodę?
- Postaramy się.
Słuchawka znów zamilkła. Corso patrzył na zegarek: pięć sekund.
- Ma pan wolną rękę.
Rozmowa przeszła na tematy banalniejsze. Corso nie wspomniał o spotkaniu z 
Amilcarem Pinto, a i Borja nie wyraził zainteresowania sposobem, w jaki łowca 
książek ma 
zamiar „ominąć przeszkodę”. Zapytał tylko, czy będą potrzebne dalsze pieniądze, 
na co Corso 
odpowiedział przecząco. Umówili się na kontakt po przyjeździe Corsa do Paryża.
Znów wykręcił numer La Pontego i znów nie było odpowiedzi. Niebieskie kartki z 
rękopisem Dumasa wciąż tkwiły w teczce, kiedy pakował papiery i książkę w 
czarnej skórze z 
pentagramem. Powsadzał wszystko do brezentowej torby, którą następnie wsunął pod 
łóżko, a 
pasek przywiązał do jednej z nóg łóżka. Dzięki temu choćby spał jak zabity, nikt 
nie zdołałby 
niepostrzeżenie wyciągnąć jej stamtąd. „Niewygodny bagaż - pomyślał idąc do 
łazienki, gdzie 
czekał na niego kran z ciepłą wodą. - I z niewiadomych powodów niebezpieczny”.
Umył zęby i rozebrał się, by wziąć prysznic. Ubranie opadło na posadzkę. W 
lustrze, 
prawie zupełnie zaparowanym, widział własne odbicie - wychudłego, zahartowanego 
wilka. 
Znowu doznał ukłucia smutku. Przyszedł z daleka, z przeszłości, i dźgnął jego 
świadomość 
odległym bólem, podobnym do struny drżącej w ciele i pamięci. Nikon. 
Przypominała mu się za 
każdym razem, gdy odpinał pasek, który ona zawsze chciała zdejmować własnymi 
rękami, jakby 
w grę wchodził jakiś przedziwny rytuał. Zamknął oczy i ujrzał ją ponownie, jak 
siedzi na skraju 
łóżka, zsuwa mu spodnie z bioder, po nich majtki, powoli, bardzo powoli, 
delektując się tą 
chwilą z porozumiewawczym, delikatnym uśmiechem. Rozluźnij się, Lucasie Corso. 
Kiedyś 
ukradkiem zrobiła mu zdjęcie, jak spał na brzuchu. Na środku czoła widać mu było 
pionową 
zmarszczkę, a ciemny od zarostu policzek jeszcze bardziej wyszczuplał mu twarz, 
podkreślając 
gorzki grymas w kącikach półotwartych ust. Sprawiał wrażenie wyczerpanego, 
podejrzliwego i 
zmordowanego wilka na zaśnieżonej równinie poduszki. Nie spodobało mu się to 
zdjęcie, kiedy 
przypadkowo natknął się na nie w kuwecie z utrwalaczem w łazience, której Nikon 
używała jako 
ciemni. Podarł je na kawałeczki, zniszczył też negatyw, a ona nic nie 
powiedziała.
Woda wyparzyła mu skórę, kiedy wlazł pod prysznic. Wystawił twarz pod gorące 
strugi i 
zaciskając szczęki znosił ból powiek. Mięśnie miał napięte i w tej gorącej 
duchocie z trudem 
powstrzymywał się od krzyku - tak bardzo doskwierała mu samotność. Przez cztery 
lata, miesiąc 
i dwanaście dni, za każdym razem kiedy się kochali, Nikon wślizgiwała się potem 
razem z nim 
pod prysznic i powoli, w nieskończoność, mydliła mu plecy. Często kończyło się 
na tym, że 
trwała przytulona do niego jak zagubiona w deszczu dziewczynka. Kiedyś odejdę, 
nadal cię nie 
znając. Wtedy wspomnisz moje duże ciemne oczy. Moje milczące wymówki. Moje 
żałosne jęki 
przy zasypianiu. Moje troski, których nie potrafisz odegnać. Przypomnisz sobie 
to wszystko, 
kiedy mnie już nie będzie.
Oparł głowę o białe kafelki pokryte skroploną parą tej wilgotnej pustyni, która 
tak mu się 
kojarzyła z jakąś postacią piekła. Nikt nie namydlał mu pleców przed Nikon i po 
Nikon. Nikt. 
Nigdy. Przenigdy.
Wyszedł spod prysznica i położył się do łóżka z Pamiętnikiem z Wyspy Świętej 
Heleny, 
ale zdołał przeczytać ledwie kilka linijek: 
„Wracając do tematu wojny Cesarz kontynuował: „Hiszpanie w swojej 
masie zachowywali się jak ludzie honoru...”
Uśmiechem skomentował tę liczącą już dwieście lat pochwałę Napoleona. 
Przypomniały 
mu się słowa, jakie usłyszał będąc czteroletnim dzieciakiem. Może wypowiedział 
je któryś z 
dziadków, a może ojciec: „My, Hiszpanie, jesteśmy niezrównani w tym jednym: 
potrafimy 
dobrze wychodzić na obrazach Goi...” Ludzie honoru, jak powiedział Bonaparte. 
Corsowi 
przyszedł na myśl Varo Borja ze swoją książeczką czekową, Flavio La Ponte i 
wdowie biblioteki 
złupione za byle grosz. Oto widmo Nikon, wędrujące samotnie po białej pustyni. I 
on sam, w 
najlepszym razie zwykły chart gończy. Gdzie te czasy...
Kiedy zasypiał, na twarzy błąkał mu się jeszcze uśmiech pełen gorzkiego 
rozczarowania.
Pierwszym widokiem, jaki zobaczył po przebudzeniu, był szary świt za oknem. Za 
wcześnie. Zaczął wiercić się w łóżku, po omacku szukając zegarka na stoliku 
nocnym, kiedy 
dotarło do niego, że dzwoni telefon. Słuchawka dwukrotnie spadła na ziemię, nim 
zdołał ją 
wetknąć między ucho a poduszkę.
- Halo?
- Mówi pana wczorajsza znajoma. Przypomina pan sobie? Irene Adler. Jestem w 
hallu 
hotelowym. Musimy porozmawiać. I to natychmiast.
- Co u diabła...
Ale ona już odłożyła słuchawkę. Klnąc w żywy kamień Corso odszukał okularki, 
rozrzucił pościel i, wciąż zaspany i rozkojarzony, wciągnął na siebie spodnie. 
Nagle, zdjęty 
raptownym atakiem paniki, zajrzał pod łóżko. Torba leżała nienaruszona. Nie bez 
wysiłku 
zlustrował otoczenie.
Wszystko w pokoju było w porządku. Coś więc dzieje się poza nim. Zdążył jeszcze 
pójść 
do łazienki i ochlapać sobie twarz, kiedy rozległo się pukanie do drzwi.
- Wie pani, do cholery, która godzina?
Dziewczyna stała na progu w niebieskiej kurteczce i z plecakiem na ramieniu. 
Oczy miała 
zielone jak nigdy przedtem.
- Jest wpół do siódmej rano - odrzekła ze spokojem.
- A pan musi się czym prędzej ubierać.
- Czy pani ma dobrze w głowie?
- Tak - weszła do pokoju bez zaproszenia z jego strony i rozejrzała się 
krytycznym okiem. 
- Mamy bardzo mało czasu.
- Mamy?
- Pan i ja. Sprawy się bardzo pokomplikowały.
Corso parsknął z irytacją:
- Nie pora na żarty.
- Niech pan nie będzie idiotą - marszczyła nos, wyraźnie podminowana. Mimo 
młodości i 
chłopięcego wyglądu wydawała się odmieniona, dojrzała i poważna. - Ja mówię 
serio.
Zdążyła już położyć plecak na nie posłanym łóżku. Corso podniósł go teraz i 
zwrócił jej 
wskazując na drzwi.
- Niech pani idzie do diabła.
Nie drgnęła, tylko wpatrywała się weń z uwagą.
- A pan niech posłucha - jasne oczy patrzyły na niego z bliska; przypominały 
teraz krople 
lodu ostro kontrastujące z opaloną cerą. - Wie pan, kto to jest Víctor Fargas?
W lustrze nad komodą Corso zobaczył nad jej ramieniem własną twarz z 
rozdziawionymi 
ustami kretyna.
- Jasne, że wiem - wydukał wreszcie.
Zamurowało go na parę dobrych sekund, po czym zamrugał oczami ze zdumienia. Jej 
wyczekującemu spokojowi nie towarzyszyło zadowolenie z wywołanego efektu. 
Najwyraźniej 
była myślami gdzie indziej.
- Nie żyje - rzekła.
Powiedziała to tak obojętnym tonem, jakby chciała poinformować, że „wypił 
poranną 
kawę” albo „poszedł do dentysty”. Corso wciągnął głęboko powietrze usiłując 
przełknąć to, co 
właśnie usłyszał.
- Niemożliwe. Widziałem się z nim wczoraj wieczorem. Czuł się dobrze.
- A teraz nie czuje się dobrze. W ogóle się nie czuje.
- Skąd pani wie?
- Wiem.
Corso pokręcił nieufnie głową i rozejrzał się za papierosem. Po drodze chwycił 
piersiówkę z bolsem. Potężny łyk dżinu przedzierający się przez przełyk ku 
pustemu żołądkowi 
przyprawił go o gęsią skórkę. Starając się nie patrzeć na dziewczynę, 
niespiesznie zaciągnął się 
papierosem. Roli, jaką przyszło mu grać tego ranka, żadną miarą nie mógł nazwać 
przyjemną. 
Musiał się z tym wszystkim powoli oswoić.
- Kawiarnia w Madrycie, pociąg, wczoraj wieczorem i dzisiaj rano w Sintrze... - 
wyliczał 
z papierosem w ustach, spoglądając poprzez dym na palce lewej dłoni. - 
Czterokrotny zbieg 
okoliczności to już coś, nie sądzi pani?
Potrząsnęła głową niecierpliwie.
- Myślałam, że pan jest bystrzejszy. Kto tu mówi o zbiegu okoliczności?
- Dlaczego mnie pani śledzi?
- Bo mi się pan podoba.
Corsowi nie było do śmiechu, więc tylko wykrzywił trochę usta.
- Bardzo zabawne.
Spojrzała na niego zamyślona.
- Chyba tak - rzekła wreszcie. - Pana wygląd nie zwala z nóg, wiecznie w tym 
starym 
płaszczu. I w okularach.
- No więc?
- Niech pan szuka innej odpowiedzi. Każda jest równie dobra. Ale na razie niech 
się pan 
ubiera, w te pędy. Musimy gnać do domu Victora Fargasa.
- Musimy?
- Pan i ja. Zanim ubiegnie nas policja.
Zeschłe liście szeleściły im pod stopami, gdy otwierali żelazną bramę i posuwali 
się 
ścieżką wśród pogruchotanych posążków i pustych cokołów. Zegar słoneczny nad 
schodami, 
pozbawiony cienia w ten szary poranek, wciąż nie wskazywał żadnej godziny. 
Postuma necat. 
Ostatnia zabija - przeczytał znów Corso. Dziewczyna podążyła oczami za jego 
wzrokiem.
- Niezbita prawda - rzekła chłodno i pchnęła drzwi.
Były zamknięte.
- Od tyłu - zaproponował Corso.
Okrążyli dworek, mijając kafelkową fontannę z bezrękim aniołkiem o pustych 
oczach, z 
którego ust wciąż sączyła się woda. Dziewczyna, Irene Adler czy jak się tam 
nazywała, szła 
przed Corsem z plecakiem zarzuconym na niebieską kurteczkę. Poruszała się na 
tych swoich 
długich, odzianych w dżinsy nogach zadziwiająco pewnie, spokojnie i sprężyście, 
z wysuniętą 
naprzód głową, jak ktoś, kto doskonale wie, dokąd zmierza. Corso nie mógł tego 
powiedzieć o 
sobie. Okiełznał jakoś własne wątpliwości i teraz potulnie szedł za nią, 
odkładając pytania na 
potem. Zdążył przed wyjściem wziąć szybki prysznic dla zupełnego otrzeźwienia i 
złapać 
brezentową torbę, w której miał wszystko, co najważniejsze. Teraz głowę 
zaprzątało mu jedynie 
Dziewięcioro Wrót, egzemplarz numer Dwa należący do Victora Fargasa.
Bez trudu weszli przez oszklone drzwi wiodące z salonu do ogrodu. Abraham z 
sufitu, ze 
wzniesionym sztyletem, ciągle czuwał nad książkami ułożonymi na podłodze. Dom 
robił 
wrażenie opuszczonego.
- Gdzie jest Fargas? - spytał Corso.
. Dziewczyna wzruszyła ramionami:
- Nie mam zielonego pojęcia.
- Mówiła pani, że jest martwy.
- Bo jest - wzięła do rąk skrzypce leżące na kredensie, obejrzała je z 
zainteresowaniem, 
po czym zerknęła wokół na ogołocone ściany i na książki. - Tylko nie wiem gdzie.
- To są kpiny.
Oparła podbródek na instrumencie, trąciła struny i, niezadowolona z brzmienia, 
odłożyła 
skrzypce na miejsce. Dopiero wtedy popatrzyła na Corsa.
- Człowieku małej wiary.
Przez jej usta przemknął lekki, nieobecny uśmiech.
Łowca książek miał wrażenie, że w tej pewności siebie, jednocześnie statecznej i 
frywolnej, była jakaś zaskakująca dojrzałość. Jej zachowaniem rządził przedziwny 
system reakcji 
i myśli, znacznie bardziej skomplikowany, niż można było sądzić po jej wieku i 
wyglądzie.
Nagle z głowy Corsa wyparowało wszystko: dziewczyna, cała ta dziwna wyprawa, 
nawet 
domniemany trup Victora Fargasa. Na poprutym arrasie przedstawiającym bitwę pod 
Arbelą, 
wśród książek okultystycznych i satanistycznych, czegoś brakowało. Dziewięcioro 
Wrót 
zniknęło.
- O w dupę - powiedział.
Powtórzył to jeszcze raz w duchu, kucając nad rzędem książek. Jego spojrzenie 
specjalisty, przywykłego do momentalnej lokalizacji upatrzonego tomu, błąkało 
się jak sierota od 
lewej do prawej. Czarny marokin, pięć bind, bez tytułu, pentagram na okładce. 
Umbrarum regni i 
tak dalej. O omyłce nie było mowy. Jedna trzecia zagadki, dokładnie 33,33 
procent - i dalej trzy 
w okresie - rozpłynęło się w powietrzu.
- Przeklęte piętno.
Za szybko jak na Pinta, pomyślał. Portugalczyk nie zdążyłby tego zorganizować 
tak 
prędko. Dziewczyna obserwowała go, jakby spodziewała się jakiejś konkretnej 
reakcji. Corso 
ocknął się.
- Kim jesteś?
Już drugi raz w ciągu dwunastu godzin zadawał to samo pytanie, chociaż nie tej 
samej 
osobie. Sprawy komplikowały się zbyt raptownie. Dziewczyna wytrzymała jego 
pytanie i 
spojrzenie bez śladu niepokoju. Powiodła wzrokiem dokoła i zapatrzyła się w 
przestrzeń. A może 
w książki na podłodze.
- To nieistotne - odparła w końcu. - Niech się pan lepiej zastanowi, gdzie się 
podziała 
książka.
- Jaka książka?
Nie odzywając się, znów spojrzała na niego. Zrobiło mu się głupio.
- Wiesz za dużo - powiedział. - Nawet więcej niż ja.
Po raz kolejny wzruszyła ramionami. Teraz patrzyła na jego zegarek, jakby była w 
stanie 
odczytać na nim godzinę.
- Zostało panu mało czasu.
- Gówno mnie to obchodzi.
- Jak pan woli. Ale za pięć godzin z lotniska Portela odlatuje samolot relacji 
Lizbona-
Paryż. Jeszcze możemy na niego zdążyć.
O Boże. Corso aż się zatrząsł, przerażony. Zachowywała się jak sprawna 
sekretarka z 
terminarzem w dłoni, informująca szefa o rozkładzie zajęć. Otworzył usta, żeby 
zaprotestować. 
Kim jest ta dziewczyna o niepokojących oczach? Jakąś przeklętą czarownicą?
- A dlaczego miałbym zaraz odlatywać?
- Bo może przyjechać policja.
- Ja nie mam nic do ukrycia.
Jej dwuznaczny uśmiech mógł być reakcją na stary, ale jary dowcip. Następnie 
poprawiła 
sobie plecak na ramionach i uniosła rękę z otwartą dłonią w geście pożegnania.
- Będę panu przynosić papierosy do więzienia. Tylko że w Portugalii nie 
sprzedają pana 
marki.
Wyszła do ogrodu, nie oglądając się za siebie. Corso chciał pobiec, żeby ją 
powstrzymać, 
kiedy nagle jego wzrok padł na kominek.
Po chwili kompletnego zaskoczenia zbliżył się do niego powoli, jakby chciał 
wpłynąć na 
bieg wydarzeń i sprawić, że potoczyłyby się jakimś racjonalnym torem. Po chwili 
jednak, oparty 
o konsolę, wiedział już, że niektórych wydarzeń nie da się odwrócić. Na przykład 
takiego faktu: 
oto w krótkim okresie między wczorajszym wieczorem a dzisiejszym porankiem - 
króciutkim w 
porównaniu ze stuleciami, jakie opisywały - bibliografie białych kruków nagle 
straciły swoją 
aktualność. Już nie było trzech znanych egzemplarzy Dziewięciorga Wrót, ale dwa. 
Trzeci, a 
ściślej to, co z niego zostało, dopalało się właśnie w kominku.
Ukląkł, starając się niczego nie dotykać. Dzięki skórzanej oprawie okładka była 
mniej 
zniszczona niż kartki. Dwa z pięciu zwięzów na grzbiecie pozostały nienaruszone, 
a pentagram 
nadpalił się tylko w połowie. Kartki spłonęły niemal całkowicie, gdzieniegdzie 
tylko na 
osmalonych marginesach zachowały się fragmenty tekstu. Corso przysunął dłoń do 
zgliszczy - 
jeszcze ciepłych. 
Wyjął papierosa i wsunął go do ust, lecz nie zapalał. Pamiętał ułożenie drew z 
poprzedniego wieczora. Nikt dotychczas nie rozgrzebywał żaru. Popiół, jaki 
pozostał z drew, 
znajdował się pod popiołem z książki, z czego Corso wydedukował, że ogień zgasł 
przyduszony 
książką. O ile pamiętał, opału na kominku mogło starczyć na jakieś cztery, pięć 
godzin. Ciepło 
bijące ze zgliszczy świadczyło o tym, że zgasły też około pięciu godzin temu. 
Razem - osiem do 
dziesięciu godzin, czyli ktoś musiał podłożyć ogień między dziesiątą wieczorem a 
północą. Ta 
sama osoba nie bawiła się już potem w wynoszenie popiołów.
Corso zawinął w stare gazety resztki księgi wydobyte z paleniska. Zabrało to 
trochę 
czasu, bo kartki były sztywne i łatwo się kruszyły. Przy okazji przekonał się, 
że okładka i środek 
spłonęły osobno. Ktoś oderwał okładkę, żeby wszystko lepiej się paliło.
Zakończywszy oględziny rozejrzał się po salonie. Wergiliusz i Agricola leżały 
tam, gdzie 
Fargas je położył: De Re metallica na swoim miejscu w rzędzie z innymi książkami 
na dywanie, 
a Wergiliusz na stole, gdzie bibliofil, niczym kapłan gotów do spełnienia 
ofiary, wypowiedział 
sakramentalną formułę: „Chyba sprzedam tę”... W środek wsadzona była jakaś 
karteczka. Kiedy 
otworzył książkę, okazało się, że był to ręcznie wypisany, nie dokończony 
rachunek: 
Víctor Coutinho Fargas, nr dow. 3554712, zam. w Dworku da Soledade, na 
4 km szosy na Colares, Sintra. 
Otrzymałem sumę 800 000 escudów za sprzedanie należącej do mnie książki 
Wergiliusz, Opera nunc recens accuratissime castigata... Giunta, Venezia 
1544. (Essling 61. Sander 7671). In folio, 10, 587, 1 c, 113 ksylografii. 
Kompletna i w dobrym stanie. 
Nabył...
Nie było żadnego nazwiska ani podpisu. Transakcja nie doszła do skutku. Corso 
włożył 
rachunek z powrotem w książkę, zamknął ją i skierował się do pokoju, w którym 
pracował 
poprzedniego wieczoru, chcąc się upewnić, że nie zostawił żadnych śladów, 
karteczek ze swoim 
pismem czy czegoś w tym guście. Wysypał też pety z popielniczki na gazetę i 
schował do 
kieszeni. Jeszcze trochę się pokręcił po pokojach; jego krokom odpowiadało echo 
pustego domu. 
Ani śladu właściciela.
Kiedy znów mijał stos książek ułożonych na podłodze, poczuł odruchową pokusę. Aż 
nazbyt proste: kilka rzadkich elzewirów niewielkiego formatu, łatwych do 
schowania... Ale 
Corso wiedział, co to rozsądek. Gdyby sprawy miały się jeszcze bardziej 
skomplikować, ten fakt 
działałby na jego niekorzyść. Z cichutkim westchnieniem pożegnał się więc z 
kolekcją Fargasa.
Przez oszklone drzwi wydostał się do ogrodu. Szukał dziewczyny, szurając butami 
po 
liściach. Wreszcie ją zobaczył; siedziała na schodkach nad sadzawką, wsłuchana w 
szmer wody, 
którą pucołowaty aniołek wypluwał na pokrytą wodnymi roślinami powierzchnię. 
Zamyślona 
wpatrywała się w sadzawkę i dopiero dźwięk jego kroków wyrwał ją z kontemplacji. 
Odwróciła 
ku niemu głowę.
Corso położył torbę na najniższym stopniu schodków, usiadł obok dziewczyny i 
zapalił 
papierosa, którego od dłuższego czasu miał w ustach. Pochylony wciągnął dym w 
płuca, 
wyrzucił zapałkę i zwrócił się do dziewczyny:
- A teraz mów wszystko.
Znowu patrzyła w wodę. Pokręciła przecząco głową, ale bardzo łagodnie. Ani 
cienia 
szorstkości czy niechęci. W tym ruchu głowy, podbródka i kącików ust pełno było 
delikatności, 
rzewności i zadumy, jakby obecność Corsa, widok smutnego, zaniedbanego ogrodu i 
szum wody 
szczególnie ją rozczuliły. W kurteczce i z plecakiem zarzuconym na ramiona 
wydawała się 
niewiarygodnie młoda, bezbronna i bardzo zmęczona.
- Musimy jechać - powiedziała tak cicho, że Corso ledwie dosłyszał. - Do Paryża.
- Najpierw powiedz, co masz wspólnego z Fargasem. W ogóle z tym wszystkim.
Milcząc znowu potrząsnęła głową. Powietrze było tak wilgotne, że dym wypuszczony 
przez Corsa trwał nieruchomo przed jego twarzą i rozwiewał się bardzo powoli.
Łowca książek popatrzył na dziewczynę.
- Znasz Rocheforta?
- Jakiego Rocheforta?
- Czy jak tam on się nazywa. Brunet z blizną. Jeździł wczoraj wieczorem po 
okolicy - 
mówiąc to Corso coraz bardziej uświadamiał sobie idiotyzm całej sytuacji. - 
Nawet z nim 
rozmawiałem - dokończył z uśmieszkiem, jakby wątpił we własne wspomnienia.
Dziewczyna jeszcze raz pokręciła głową, nadal nie odrywając oczu od sadzawki.
- Nie znam go.
- To co tu robisz?
- Pilnuję pana.
Corso popatrzył na czubki swoich butów i roztarł skostniałe ręce. Ciurkanie wody 
zaczynało go denerwować. Uniósł dłoń do ust, żeby po raz ostatni zaciągnąć się 
papierosem, 
którego żar już palił mu wargi. Poczuł gorycz.
- Jesteś głupia, dziecinko.
Cisnął niedopałek, obserwując dym rozpraszający się tuż przed jego oczami.
- Jak koza - dorzucił.
Milczała nadal. Po chwili Corso wyjął z kieszeni piersiówkę z dżinem i pociągnął 
tęgi łyk 
nie proponując dziewczynie. Potem znów na nią spojrzał.
- Gdzie jest Fargas?
Przez moment nie odpowiadała, wciąż zapatrzona w przestrzeń. Wreszcie wskazała 
podbródkiem:
- Tu.
Corso popatrzył w ślad za jej spojrzeniem. W sadzawce, u stóp bezrękiego aniołka 
o 
pustych oczach, widać było zarys ludzkiej postaci, unoszącej się w wodzie twarzą 
do dołu, 
pośród roślin wodnych i opadłych liści.
IX. Księgarz z rue Bonaparte
„- Przyjacielu - rzekł poważnie Atos - zapamiętaj, 
że tylko umarłych nie możemy spotkać na ziemi”.
(A. Dumas, Trzej muszkieterowie, przekład Joanny Guze)
Lucas Corso zamówił drugi dżin, rozsiadłszy się wygodnie w wiklinowym krześle. 
Przyjemnie było siedzieć w słońcu na tarasie kawiarni Atlas przy ulicy de Buci. 
Był to jeden z 
tych jasnych, chłodnych poranków, kiedy na lewy brzeg Sekwany wylegają tabuny 
zdezorientowanych samurajów i Anglosasów w sportowym obuwiu i z biletami na 
metro 
zatkniętymi w książki Hemingwaya, pań z siatkami pełnymi bagietek i sałaty oraz 
wypieszczonych przez chirurgów plastycznych właścicielek galerii wyskakujących z 
pracy do 
kawiarni. Przed wystawą drogiego sklepu mięsnego zatrzymała się jakaś śliczna 
dziewczyna, 
trzymająca pod ramię dojrzałego, wytwornego faceta o wyglądzie antykwariusza 
albo sutenera (a 
może był i jednym, i drugim). Można też było dostrzec lśniącego Harleya 
Davidsona, 
niezadowolonego foksteriera przywiązanego przed wejściem do sklepu z drogimi 
winami i 
młodzieńca z huzarskimi warkoczami, który przygrywał na fujarce w drzwiach 
butiku. Obok 
Corsa, przy sąsiednim stole, para dobrze ubranych Afrykańczyków całowała się 
niespiesznie, 
jakby miała całą wieczność przed sobą, a takie zagrożenia jak broń jądrowa, AIDS 
i powłoka 
ozonowa były nic nie znaczącymi w ten paryski słoneczny poranek błahostkami.
Zobaczył ją, gdy wyszła zza rogu ulicy Mazarin. Skręciła od razu w stronę 
kawiarni, 
gdzie na nią czekał. Szła w tłumie, w rozpiętej kurteczce, opromieniona blaskiem 
słonecznym, 
chłopięca, a dwa światełka migoczące w opalonej twarzy widać było z daleka. 
Piekielnie ładna, 
jak wychrypiałby bez wątpienia Flavio La Ponte, eksponując natychmiast swój 
korzystny profil - 
ten, gdzie broda była nieco gęstsza i bardziej kędzierzawa. Ale że Corso nie był 
La Pontem, nie 
powiedział ani nie pomyślał nic. Zmierzył za to wrogim spojrzeniem kelnera, 
który właśnie 
stawiał przed nim szklankę dżinu - pas d’Bols, m’sieu - wręczył mu dokładnie 
wyliczoną na 
rachunku sumę - napiwek compris, chłopcze - i nadal obserwował dziewczynę 
zbliżającą się do 
jego stolika. Jeśli chodzi o te rzeczy, Nikon pozostawiła mu w brzuchu drobną 
wyrwę wielkości 
pocisku. I wystarczy. Poza tym Corso nie był pewien, czy którykolwiek jego 
profil jest lepszy od 
drugiego. Czy w ogóle któryś z nich jest jaki taki. A zresztą, co go to, u 
diabła, obchodzi.
Zdjął okularki i jął przecierać je chusteczką. Ulica nagle zmieniła się w gąszcz 
niewyraźnych konturów i rozmazanych sylwetek. Jedna z nich wyróżniała się 
szczególnie, z 
każdym krokiem coraz bliższa, aczkolwiek nie zdołała przybrać ostrych zarysów. 
Krótkie włosy, 
długie nogi i białe tenisówki z wielkim trudem odzyskały wyrazistość, kiedy 
wreszcie usiadła 
obok na wolnym krześle.
- Widziałam sklep. Jest parę przecznic stąd.
Nałożył okulary i popatrzył na nią bez słowa. Z Lizbony podróżowali razem. Stary 
Dumas, chcąc opisać sposób, w jaki opuścili Sintrę kierując się na lotnisko, 
napisałby „co koń 
wyskoczy”. Na miejscu, dwadzieścia minut przed odlotem, Corso zatelefonował do 
Amílcara 
Pinto, żeby zdać mu sprawę z finału bibliofilskich rozterek Victora Fargasa. 
Oczywiście odwołał 
też pierwotny plan. Co do pieniędzy, Pinto miał dostać obiecaną całą sumę na 
poczet strat 
moralnych. Mimo zaskoczenia - telefon wyrwał go z łóżka - Portugalczyk 
zareagował wcale 
przyzwoicie, ograniczając się do nie wiem w co ty grasz, Corso, ale nie 
widzieliśmy się wczoraj 
w Sintrze, wczoraj ani nigdy. Z drugiej strony obiecał wywiedzieć się dyskretnie 
czegoś na temat 
śmierci Victora Fargasa, naturalnie dopiero kiedy sprawa oficjalnie wyjdzie na 
jaw. Na razie nie 
miał o niczym pojęcia i absolutnie nie palił się, żeby je mieć. W kwestii 
oględzin zwłok, niech się 
Corso modli, żeby wykazały samobójstwo. Na wszelki wypadek policjant zamierza 
rozesłać 
właściwym trybem wizerunek koleżki z blizną jako podejrzanego. Będą w kontakcie 
telefonicznym i radzi mu, żeby przez dłuższy czas nie odwiedzał Portugalii. Aha, 
i jeszcze jedno 
- dorzucił Pinto, kiedy głośniki wzywały już pasażerów odlatujących do Paryża - 
następnym 
razem, jak Corso będzie chciał wplątać kumpla w jakieś zabójstwo, niech się, 
kurwa mać, 
najpierw zastanowi. Łowca książek wrzucił już ostatniego escudo, wyraził więc 
zdyszane 
przekonanie o swojej niewinności. Jasne, zgodził się policjant. Każdy tak mówi.
Dziewczyna czekała w sali odlotów. Corso był tego dnia zdolny powiązać znacznie 
mniej 
rozproszonych wątków, niżby się mogło wydawać, więc tym bardziej był zdumiony 
sprawnością, 
z jaką bez najdrobniejszych przeszkód zapakowała ich oboje na pokład samolotu. 
„Dostałam 
właśnie spadek” - odrzekła, gdy Corso widząc, jak płaci za drugi bilet na ten 
sam lot, 
sformułował kilka szorstkich uwag na temat pieniędzy, których, jak dotąd sądził, 
nie miała w 
nadmiarze. Później, już podczas dwugodzinnego lotu na trasie Lizbona-Paryż, 
odmówiła 
wszelkich odpowiedzi na cisnące mu się na usta pytania. „Wszystko w swoim 
czasie” - 
powtarzała spoglądając na Corsa przelotnie, jakby ukradkiem. W końcu zagłębiła 
się w myślach, 
patrząc na mijane chmury i smugę pozostawianą przez skrzydła samolotu w mroźnym 
powietrzu. 
Później zasnęła - albo tylko udawała, że śpi - z głową na jego ramieniu. Zresztą 
po rytmie jej 
oddechu Corso poznał, że wcale nie spała. Rzekomy sen miał jej pomóc uniknąć 
kolejnych pytań, 
na które nie była skłonna (a może nie czuła się do tego upoważniona) odpowiadać.
Kto inny zacząłby się ciskać, miotać, żeby wydusić cokolwiek. On jednak był 
wilkiem 
cierpliwym, dobrze wyćwiczonym, o instynkcie i odruchach łowcy. Ostatecznie 
dziewczyna 
stanowiła jedyne realne oparcie w tym fikcyjnym, niewytłumaczalnym świecie, w 
jakim się teraz 
poruszał. Poza tym sprawa zabrnęła już tak daleko, że przystał na rolę 
wykwalifikowanego 
czytelnika i głównego bohatera zarazem, gdy tymczasem ktoś po drugiej stronie 
tkaniny wiązał 
kolejne wątki i mrugał do niego, choć nie było jasne, czy z pogardą, czy 
porozumiewawczo.
- Ktoś tu ze mną pogrywa - odezwał się Corso dziewięć tysięcy metrów nad Zatoką 
Biskajską. Spojrzał z ukosa na dziewczynę, spodziewając się jakiejś reakcji albo 
odpowiedzi - ale 
na próżno. Nie słyszał jej oddechu.
Spała czy nie słyszała jego uwagi? Zniecierpliwiony tym milczeniem wysunął ramię 
spod 
jej głowy, która przez chwilę kiwała się w powietrzu. Wreszcie dziewczyna 
westchnęła i znów 
się przytuliła, tym razem do okienka.
- Jasne, że ktoś z tobą pogrywa - rzekła z sennym lekceważeniem, wciąż mając 
oczy 
zamknięte. - Każdy głupi by się domyślił.
- Co się stało z Fargasem?
Nie odpowiedziała od razu. Kątem oka dostrzegł, że mruga powiekami, wpatrując 
się tępo 
w oparcie przed sobą.
- Widziałeś - powiedziała wreszcie. - Utopił się.
- Kto to zrobił?
Poruszyła głową powoli w obie strony i wyjrzała na zewnątrz. Jej szczupła, 
smagła lewa 
ręka, o paznokciach obciętych krótko i nie pomalowanych, zsuwała się wolno po 
podłokietniku. 
Wreszcie zastygła, jakby natrafiła na jakiś niewidzialny przedmiot.
- To nieważne.
Corso skrzywił się. Już miał wybuchnąć śmiechem, ale się powstrzymał. Pokazał 
tylko 
siekacz.
- A dla mnie ważne. I to bardzo.
Dziewczyna wzruszyła ramionami, co oznaczało: mamy różne hierarchie ważności. 
Być 
może diametralnie różne.
Corso nalegał:
- A ty jaką rolę pełnisz w tej historii?
- Już mówiłam: mam cię pilnować.
Odwróciła się i spojrzała nań ze stanowczością dorównującą obojętności, jaką 
wykazywała chwilę wcześniej. Znów jeździła ręką po oparciu, jakby chciała 
unicestwić dzielący 
ich dystans. Poczuł, że znalazła się za blisko, i instynktownie odsunął się w 
tył, zakłopotany. 
Wyrwa w żołądku - ślad po Nikon - zaczęła dawać o sobie znać dziwnymi, 
zapomnianymi, 
niepokojącymi sygnałami. Ból powracał delikatnym ssaniem, a w tych 
jasnozielonych, niemych 
oczach bez przeszłości Corso widział dawne upiory, które powyłaziły na wierzch z 
zakamarków 
wspomnień.
- Kto ci daje zlecenia?
Rzęsy opadły na świetliste tęczówki. Koniec, kropka, już nic tam nie było. Tylko 
pustka. 
Dziewczyna marszczyła nos z niezadowoleniem.
- Nudzisz mnie, Corso.
Odwróciła się do okienka i znów zaczęła obserwować krajobraz. Ogromna płachta 
błękitu 
w dole, upstrzona białymi włókienkami, urywała się w oddali, zamknięta brązowo-
żółtą linią. 
Ziemia na horyzoncie. Francja. Najbliższy przystanek - Paryż. Albo kolejny 
rozdział, ciąg dalszy 
w następnym numerze. U progu tajemnicy ktoś uniósł szpadę: powtórka z 
romantycznej powieści 
w odcinkach. Pomyślał o Dworku da Soledade, o fontannie, o sadzawce, o zwłokach 
Fargasa 
wśród roślin i opadłych liści. Zrobiło mu się tak gorąco, że aż poruszył się w 
fotelu. Czuł się, i to 
nie bez powodu, jak człowiek ścigany. W sumie co za absurd: zamiast uciekać z 
własnej woli, 
został do tego zmuszony.
Spojrzał na dziewczynę, następnie chłodnym okiem przyjrzał się sobie raz 
jeszcze. Może 
zmykał nie przed, a ku czemuś. A może uciekał przed tajemnicą, którą krył jego 
własny bagaż. 
Wino andegaweńskie. Dziewięcioro Wrót. Irene Adler. Stewardesa przeszła obok 
mówiąc coś do 
niego z idiotycznym, zawodowym uśmiechem. Pochłonięty myślami Corso popatrzył za 
nią nie 
widzącym wzrokiem. Chciałby wiedzieć, czy finał całej historii jest już gdzieś 
zapisany, czy też 
może on sam w biegu pisze jeden rozdział za drugim.
Tego dnia nie zamienił już z dziewczyną ani słowa. Na Orly przestał zwracać 
uwagę na 
jej obecność, chociaż wyczuwał, że idzie za nim korytarzami lotniskowej hali. 
Przy kontroli 
paszportowej postanowił obejrzeć się i sprawdzić, jakim dokumentem się 
posługuje, ale nie 
zdołał dojrzeć. Zobaczył tylko czarną okładkę bez żadnych napisów. Bez wątpienia 
paszport 
europejski, skoro stanęła w tym samym sektorze, przeznaczonym dla obywateli 
Wspólnoty. Na 
ulicy Corso wsiadł do taksówki i jak zwykle polecił jechać do Louvre-Concorde. 
Dziewczyna 
wśliznęła się i usiadła obok. Gdy dotarli w milczeniu do hotelu, wysiadła i 
ruszyła przed siebie, 
jemu zostawiając płacenie za przejazd. Taksówkarz nie miał drobnych, przez co 
cała operacja 
potrwała nieco dłużej. Kiedy Corso wszedł wreszcie do hallu, ona zdążyła już 
załatwić pokój i 
teraz szła za boyem niosącym jej plecak. Machnęła tylko ręką na pożegnanie, gdy 
była już w 
drzwiach windy.
- Bardzo ładny sklep. Z szyldem: „Księgarnia Replinger. Autografy i dokumenty 
historyczne”. I jest otwarty.
Ruchem głowy podziękowała jednemu z kelnerów kawiarni przy ulicy de Buci i 
pochyliła 
się ponad stolikiem ku Corsowi. W przezroczystych sadzawkach jej oczu, jak w 
lustrze, odbijała 
się ruchliwa ulica, widoczna także w oknie kawiarni.
- Możemy tam zaraz iść.
Spotkali się znowu przy śniadaniu. Corso siedział akurat pod oknem wychodzącym 
na 
Palais-Royal i czytał gazety. Podeszła, przywitała się, usiadła i pochłonęła z 
apetytem grzanki i 
rogaliki. Wreszcie, jeszcze z resztką kawy z mlekiem nad ustami, spojrzała na 
Corsa:
- Od czego zaczynamy?
A teraz siedzieli tu, dwie przecznice od księgarni Achilles Replingera, którą 
zaofiarowała 
się odszukać, w czasie gdy Corso będzie pił swój pierwszy dżin tego dnia. I na 
pewno nie ostatni.
- Możemy tam zaraz iść - powtórzyła.
Corso zawahał się przez chwilę. W nocy śniła mu się jej ciemna skóra w mroku 
wieczoru. 
Szli za rękę przez pustkowie, na którego horyzoncie widniały słupy dymu, wulkany 
na chwilę 
przed erupcją. Chwilami mijali posępne twarze żołnierzy w zakurzonych zbrojach, 
spoglądających na nich w chłodnym milczeniu niby mroczni Trojanie w Hadesie. Na 
widnokręgu 
ciemniało, słupy dymu rosły, a martwi żołnierze wyglądali jak niewzruszone 
widma. Corso 
chciał stamtąd uciec. Ciągnął dziewczynę za rękę, żeby nie została w tyle, ale 
powietrze 
gęstniało, zapadał mrok i coraz trudniej było oddychać. Ich bieg został 
przerwany nieskończenie 
długim upadkiem na ziemię, przypominającym agonię w zwolnionym tempie. Było 
ciemno i 
gorąco jak w piecu. Jedynym łącznikiem była ręka Corsa uczepiona dłoni 
dziewczyny we 
wspólnym wysiłku, żeby iść dalej. Ostatnim odczuciem, gdy już przemieniał się w 
popiół, był 
słabnący uścisk tej ręki. Przed nim, w ciemnościach sklepionych nad rozżarzonym 
pustkowiem i 
nad jego świadomością, białe plamy, ulotne jak błyskawice, układały się w 
upiorny zarys nagiej 
czaszki. Bardzo nieprzyjemne wspomnienie. Chcąc wypłukać z gardła popiół, a 
horror z oczu, 
Corso wychylił kieliszek dżinu i popatrzył na dziewczynę. Siedziała, czekając 
posłusznie jak 
zdyscyplinowana współpracownica gotowa przyjąć kolejne wskazówki. Niesamowicie 
spokojna, 
jakby jej przedziwna rola w tej opowieści była całkiem naturalna. Dostrzegł 
nawet w jej twarzy 
coś na kształt niewytłumaczalnego, krępującego oddania.
Wstał i przewiesił torbę brezentową przez ramię. Ona powtarzała jego gesty. Bez 
pośpiechu ruszyli ku Sekwanie. Dziewczyna szła od strony domów i co jakiś czas 
zatrzymywała 
się przed jakąś wystawą pokazując mu obraz, sztych czy książkę. Na wszystko 
spoglądała 
szeroko otwartymi oczami, z najwyższą ciekawością i z lekko nostalgicznym 
uśmiechem na 
ustach. Wydawało się, że szuka własnych śladów w starych przedmiotach, jak gdyby 
w jakimś 
zakamarku pamięci jej przeszłość krzyżowała się z przeszłością tych skąpych 
resztek, 
wyrzuconych tu przez dryfujące wody nieubłaganej Historii.
Po obu stronach ulicy znajdowały się naprzeciwko siebie dwie księgarnie. Ta 
należąca do 
Achille Replingera była bardzo stara, z fasadą z lakierowanego drewna. Nad 
elegancką wystawą 
widniał szyld: Livres anciens, autographes et documents historiques. Corso 
poprosił dziewczynę, 
żeby zaczekała na zewnątrz, na co przystała bez sprzeciwu. Kiedy podchodził do 
drzwi, spojrzał 
na jej odbicie w szybie wystawy. Stała po drugiej stronie ulicy i patrzyła w 
ślad za nim.
Dźwięk dzwonka sygnalizował otwarcie drzwi. Wewnątrz znajdował się dębowy stół, 
regały pełne starych książek, stojaki z tekami rycin i z tuzin starych, 
drewnianych kartotek. Na 
każdej widniały kolejne litery alfabetu, starannie wykaligrafowane na mosiężnych 
tabliczkach. 
Na ścianie w ramie wisiał oprawiony w ramkę manuskrypt z podpisem: „Fragment 
Tartuffe’a 
Moliera”. Corso dostrzegł też trzy niezłe portrety: Dumas między Victorem Hugo a 
Flaubertem.
Za stołem stał Achille Replinger. Był typem Portosa: korpulentny, o czerwonej 
cerze i 
gęstych, siwych wąsach. Nad kołnierzem koszuli i węzłem włóczkowego krawata 
zwisał gruby 
podbródek. Księgarz miał na sobie drogie ubranie, za to w nieładzie: angielską 
marynarkę opiętą 
na przepastnym brzuchu i flanelowe, pogniecione, lekko obwisłe spodnie.
- Corso... Lucas Corso - trzymał wizytówkę Borisa Balkana w masywnych palcach i 
pocierał czoło. - Tak, pamiętam, że pan dzwonił parę dni temu. Chodziło o 
Dumasa.
Corso położył torbę na stole i wyjął z niej teczkę z piętnastoma kartkami 
rękopisu Wina 
andegaweńskiego. Księgarz rozłożył rękopis przed sobą i uniósł brew.
- Ciekawe - rzekł cicho. - Bardzo ciekawe.
Mówiąc posapywał nieregularnie, jak astmatyk. Z górnej kieszeni marynarki 
wyciągnął 
okulary dwuogniskowe i nałożył je na nos, zerknąwszy wprzódy na przybysza. Przez 
chwilę 
schylał się nad kartkami. Kiedy się wyprostował, na jego twarzy jaśniał pełen 
zachwytu uśmiech.
- Nadzwyczajne - ocenił. - Kupuję natychmiast.
- Nie jest na sprzedaż.
Księgarz był najwyraźniej zaskoczony. Wygiął usta niemal w podkówkę.
- Sądziłem...
- Chodzi tylko o ekspertyzę. Oczywiście pełnopłatną.
Achille Replinger pokręcił głową: pieniądze nie były najważniejsze. Z widocznym 
zakłopotaniem i podejrzliwością popatrywał na gościa znad oprawki okularów.
W końcu pochylił się jeszcze raz nad rękopisem.
- Szkoda - rzekł i ponownie obrzucił Corsa badawczym spojrzeniem. Pewnie 
zapytywał 
sam siebie w duchu, jakim cudem coś takiego trafiło do tego faceta. - Skąd pan 
to ma?
- Spadek. Po zmarłej ciotce. Widział pan to już kiedyś?
Gospodarz, wciąż nieufny, popatrzył na okno wystawowe za Corsem, jak gdyby ktoś 
przechodzący akurat ulicą mógł mu wyjaśnić przyczynę tej dziwnej wizyty. A może 
tylko 
zastanawiał się nad odpowiedzią. Wreszcie dotknął swoich wąsów, jakby chciał 
sobie poprawić 
przylepioną atrapę, i uśmiechnął się wymijająco.
- Tu, w Quartier, nigdy nie wiadomo, czy coś się już widziało, czy też nie... To 
dzielnica 
od lat dogodna do sprzedaży książek i rycin. Ludzie sprzedają tu i kupują, 
wszystko trafia po parę 
razy do tych samych rąk - przerwał, nabrał powietrza trzema krótkimi haustami i 
spojrzał na 
Corsa niespokojnie. - Chyba nie... - dokończył. - To znaczy: nie widziałem 
wcześniej tego 
oryginału - znów zerknął na ulicę. Twarz nabrzmiała mu krwią. - Takich rzeczy 
się nie zapomina.
- Mam z tego rozumieć, że to autentyk? - dopytywał się Corso.
- No cóż... Owszem - księgarz posapywał, głaszcząc palcami błękitne kartki, 
jakby z 
trudem powstrzymywał się przed ich dotykaniem. Po chwili ujął jedną z nich w dwa 
palce. - 
Pismo półokrągłe, średniej grubości, bez interlinii czy skreśleń. Mało znaków 
przestankowych, tu 
i ówdzie ni stąd, ni zowąd duże litery... Niewątpliwie jest to Dumas w kwiecie 
wieku, około 
połowy życia, w czasie, gdy pisał Muszkieterów... - coraz bardziej się ożywiał i 
naraz zamilkł 
podnosząc palec. Corso dojrzał dyskretny uśmiech pod wąsem. Księgarz chyba 
powziął jakąś 
decyzję. - Niech pan poczeka momencik.
Podszedł do kartoteki z literą D i wyciągnął kilka bladożółtych teczek 
tekturowych.
- To wszystko pisał Aleksander Dumas ojciec. Pismo jest identyczne.
W środku było kilkanaście dokumentów, niektóre podpisane imieniem i nazwiskiem, 
inne 
tylko inicjałami A.D albo w ogóle bez podpisu. W większości - notki dla 
wydawców, listy do 
przyjaciół, zaproszenia.
- To jeden z jego amerykańskich autografów... - wyjaśnił Achille Replinger. - Na 
prośbę 
Lincolna Dumas wysłał mu nie jeden, lecz sto autografów oraz dziesięć dolarów. 
Autografy 
sprzedano w Pittsburgu na aukcji charytatywnej - pokazywał Corsowi kolejne 
dokumenty z 
wyraźną, choć powściąganą dumą. - Proszę spojrzeć na to: zaproszenie na kolację 
do jego domu 
Monte-Christo, który kazał sobie wybudować w Port-Marly. Czasem używał 
inicjałów, a czasem 
wręcz pseudonimów... Z tym że nie wszystkie autografy, jakie są w obiegu, to 
autentyki. W jego 
gazecie „Muszkieter” pracował niejaki Vieillot, który potrafił podrabiać jego 
pismo z wszystkimi 
znakami szczególnymi. Poza tym przez ostatnie trzy lata życia Dumasowi trzęsły 
się dłonie. 
Musiał dyktować swoje teksty.
- Dlaczego używał niebieskiego papieru?
- Dostawał go z Lille od wielbiciela-drukarza, który produkował go specjalnie 
dla niego. 
Prawie zawsze w tym kolorze, do pisania powieści. Czasami różowy, do artykułów 
prasowych, i 
żółty do wierszy... W zależności od rodzaju literackiego pisał różnymi piórami. 
I nie cierpiał 
niebieskiego atramentu.
Corso wskazał cztery białe kartki, ze skreśleniami i dopiskami.
- A te?
Replinger zmarszczył brwi.
- Maquet. Jego współpracownik Auguste Maquet. To są poprawki naniesione przez 
Dumasa na tekst pierwotny - przesunął palcem po wąsach, po czym pochylił się i 
zaczął czytać z 
namaszczeniem:,- Straszne, straszne - szeptał Atos, gdy Portos tłukł butelki, a 
Aramis wydawał 
spóźnione nieco rozkazy, by sprowadzić spowiednika”...[A Dumas, Trzej 
muszkieterowie, 
przekład Joanny Guze] - Księgarz westchnął, zawiesiwszy głos, po czym zadowolony 
z efektu 
skinął głową i pokazał Corsowi: - Proszę spojrzeć. Maquet ograniczył się do 
słów: „I wyzionął 
ducha w przytomności osłupiałych przyjaciół d’Artagnana”. Dumas przekreślił to 
zdanie i wpisał 
na górze kilka innych, chcąc wzbogacić ten fragment dialogami.
- Co może mi pan opowiedzieć o Maquecie?
Tamten, niezdecydowany, wzruszył szerokimi ramionami.
- Niewiele - padła wymijająca odpowiedź. - Miał dziesięć lat mniej niż Dumas. 
Temu 
ostatniemu polecił go wspólny przyjaciel Gérard de Nerval. Maquet pisywał bez 
sukcesu 
powieści historyczne. Pokazał Dumasowi rękopis jednej z nich: Poczciwy de Buvat, 
czyli Spisek 
w Cellamare. Dumas przekształcił ją w Kawalera d’Harmental i dał do druku pod 
własnym 
nazwiskiem. Maquet dostał w zamian 1200 franków.
- Czy na podstawie charakteru pisma jest pan w stanie określić, kiedy powstał 
rozdział 
Wino andegaweńskie?
- Tak, oczywiście. Uderza zgodność z innymi autografami z 1844 roku, a więc 
czasu 
powstania Trzech muszkieterów. Białe i niebieskie kartki na swój sposób obrazują 
styl pracy. 
Dumas i jego wspólnik pracowali na akord. Z D’Artagnana pióra Courtilza wzięli 
imiona 
bohaterów, podróż do Paryża, intrygę z Milady i postać żony kramarza, którą 
Dumas obdarzył 
charakterem swojej kochanki Belle Krebsamer i nazwiskiem pani Bonacieux... Z 
Pamiętników La 
Porte’a, zausznika Anny Austriaczki, pochodzi epizod z porwaniem Konstancji. 
Natomiast 
pismom La Rochefoucauld i książce Roederera Intrygi polityczne i galanci na 
dworze francuskim 
zawdzięczają historię brylantowych spinek. W tym czasie pisali nie tylko 
Muszkieterów, ale także 
Królową Margot i Kawalera de la Maison-Rouge.
Znów przerwał, żeby zaczerpnąć powietrza. Mówiąc, wyraźnie się rozpalał, a krew 
znów 
napłynęła mu do twarzy. Ostatnie słowa wygłosił w pośpiechu, połykając końcówki. 
Bał się 
zanudzić swojego rozmówcę, a jednocześnie pragnął dostarczyć mu wszelkich 
możliwych 
informacji.
- Na temat Kawalera de la Maison-Rouge - ciągnął, gdy nieco odetchnął - znam 
zabawną 
anegdotę. Gdy w prasie zapowiedziano druk w odcinkach pod pierwotnym tytułem 
Kawaler de 
Rougeville, do Dumasa napisał z protestami jakiś markiz o takim samym nazwisku. 
Dlatego 
pisarz zmienił tytuł, niebawem jednak dostał kolejny list: „Drogi panie - pisał 
arystokrata - może 
pan zatytułować swą powieść, jak panu się żywnie podoba. Jestem ostatni z rodu i 
w przeciągu 
godziny wypalę sobie w łeb”. I rzeczywiście markiz de Rougeville popełnił 
samobójstwo z 
powodu kobiety.
Znów łapał ustami powietrze. Uśmiechał się przy tym całą wspaniałą, rumianą 
twarzą, 
jakby chciał za coś przeprosić. Oparty jedną ze swych silnych dłoni o stół, 
według Corsa 
wyglądał na wyczerpanego kolosa. Jak Portos w grocie Locmaria.
- Boris Balkan nie zarekomendował mi pana dostatecznie. Jest pan absolutnym 
ekspertem, jeśli chodzi o Dumasa. Nie dziwię się teraz, że się panowie 
przyjaźnią.
- Raczej darzymy wzajemnym szacunkiem. Zresztą ja po prostu wykonuję moją pracę 
- 
Replinger, lekko skrępowany, schylił głowę. - Jestem sumiennym Alzatczykiem, 
przedmiotem 
mojego fachu są dokumenty, dopiski w książkach i ręczne dedykacje 
dziewiętnastowiecznych 
autorów francuskich... Nie potrafiłbym ocenić tego, co trafia w moje ręce, 
gdybym nie wiedział, 
kto to napisał i w jakich okolicznościach. Nie wiem, czy wyrażam się jasno.
- Aż nazbyt - odparł Corso. - Na tym polega różnica między zawodowcem a zwykłym 
łajzą.
Replinger spojrzał na niego z wdzięcznością.
- Pan też pracuje w tym zawodzie. To się czuje.
- Tak - skrzywił się Corso. - W najstarszym zawodzie świata.
Śmiech, jakim wybuchnął księgarz, wkrótce przeistoczył się w kolejny atak astmy. 
Corso 
skorzystał z tej pauzy, by znów skierować tok rozmowy na Maqueta:
- Proszę mi opowiedzieć, jak pracowali - powiedział.
- Techniką dość skomplikowaną - Replinger ruchami rąk wskazał stół i krzesła, 
jakby cała 
rzecz miała miejsce w jego księgarni. - Dumas szkicował plan każdego dzieła i 
omawiał go ze 
swoim współpracownikiem, do którego należało zdokumentowanie historii i 
sporządzenie jej 
pierwszego zarysu na białych kartkach. Następnie Dumas siadał nad kartkami 
niebieskimi i pisał 
na nowo... Pracował w samej koszuli, rano albo w nocy, prawie nigdy po południu. 
Nie pił kawy 
ani alkoholu, tylko wodę selcerską. Właściwie też nie palił. Zapełniał strony 
ponaglany przez 
wydawców żądających wciąż więcej i więcej. Brudnopis posyłał Maquet pocztą, 
Dumasa zaś 
wyprowadzały z równowagi wszelkie opóźnienia - wyciągnął z teczki jakąś 
karteczkę i pokazał 
Corsowi. - Tu ma pan przykład: oto liścik z czasów, gdy opracowywali Królową 
Margot. Jak 
można zauważyć, Dumas widzi powody do narzekań: „Wszystko idzie doskonale, 
wyjąwszy 
jakieś sześć, siedem stron na tematy polityczne, które będziemy musieli później 
gdzieś wtłoczyć 
dla pobudzenia ciekawości... Posuwamy się wolniej, niż moglibyśmy, a jest to, 
drogi przyjacielu, 
wyłącznie pańska wina. Od wczoraj, od dziewiątej rano, siedzę z założonymi 
rękoma” - przerwał 
dla zaczerpnięcia tchu i wskazał Wino andegaweńskie. - Niewątpliwie te cztery 
kartki, zapisane 
przez Maqueta i z dopiskami Dumasa, zostały dostarczone pisarzowi bardzo późno, 
tuż przed 
zakończeniem składu przez „Le Sičcle”. Dumas musiał więc zadowolić się 
pospiesznymi 
poprawkami naniesionymi własną ręką na te kartki dołączone do reszty.
Powkładał swoje dokumenty do teczek i umieścił z powrotem w katalogu pod literą 
D. 
Corso zdążył jeszcze rzucić okiem na notatkę, w której Dumas domagał się 
kolejnych stron od 
swojego współpracownika. Nie tylko pismo zgadzało się co do joty, także papier 
był identyczny 
z tym, którego użyto do Wina andegaweńskiego - niebieski w delikatną kratkę. 
Format folio 
przecięty na pół. Dolna krawędź była chyba bardziej nierówna niż pozostałe trzy. 
Kto wie, może 
wszystkie te kartki pochodziły z tej samej ryzy i kiedyś leżały razem na stole 
pisarza?
- Kto naprawdę napisał Trzech muszkieterów?
Replinger przez chwilę mocował się z kartoteką. Wreszcie odpowiedział:
- Nie umiem panu wyjaśnić. To zbyt kategorycznie postawione pytanie. Maquet był 
błyskotliwy, znał historię, dużo czytał... Tylko że pozbawiony był geniuszu.
- To się musiało zakończyć burzliwie.
- Oj, tak. Szkoda. Wie pan, że odbyli wspólną podróż do Hiszpanii podczas 
zaślubin 
Izabeli II? Dumas opublikował nawet powieść odcinkową Z Madrytu do Kadyksu w 
formie 
listów... Co się tyczy Maqueta, z czasem zaczął dopominać się po sądach uznania 
go za autora 
osiemnastu powieści Dumasa. Sędziowie orzekli jednak, że jego praca miała 
charakter 
przygotowawczy. Dzisiaj uważany jest za przeciętnego pisarza, który dzięki 
cudzej sławie 
zarabiał pieniądze. Z drugiej strony niektórzy widzą w nim ofiarę wyzysku, 
„murzyna” 
pracującego na giganta...
- A pan?
Replinger zerknął ukradkiem na portret Dumasa wiszący nad drzwiami.
- Wspominałem panu, że nie jestem ekspertem jak mój przyjaciel pan Balkan... 
Przed 
panem stoi handlarz, księgarz - zastanawiał się przez chwilę, jakby chciał 
wyważyć kompromis 
między swoją profesją a gustami literackimi. - Ale zwrócę panu uwagę na jedną 
rzecz. Między 
rokiem 1870 a 1894 sprzedano we Francji trzy miliony tomów i osiem milionów 
broszur 
noszących na okładkach nazwisko Aleksandra Dumasa. Mówimy o powieściach 
napisanych 
przed Maquetem, z Maquetem i po Maquecie. Zdaje się, że to nie jest bez 
znaczenia.
- Świadczy co najmniej o sławie za życia.
- Bez dyskusji. Przez pół wieku był wielbiony w całej Europie. Z obydwu Ameryk 
płynęły statki tylko po kolejne transporty jego powieści. Był czytany zarówno w 
Kairze, jak w 
Moskwie, Stambule i Czandranagarze. Dumas doświadczał życia, przyjemności i 
popularności 
jak nikt. Korzystał z wszelkich rozkoszy, był na barykadach, bił się w 
pojedynkach, miał procesy, 
czarterował statki, fundował stypendia z własnej kieszeni, kochał, jadł, 
tańczył, zarobił dziesięć 
milionów i przeputał dwadzieścia, wreszcie umarł jak słodko śpiące dziecko... - 
Replinger znowu 
wskazał na białe kartki Maqueta. - To wszystko można określić słowami: talent, 
geniusz... Ale 
jakkolwiek by było, tego się nie pisze naprędce ani nie kradnie od innych - 
uderzył się w pierś jak 
Portos. - To trzeba mieć tu. Żaden inny pisarz nie okrył się taką chwałą za 
życia. Dumas dostał 
wszystko jakby znikąd. Jak gdyby podpisał pakt z Bogiem.
- Tak - rzekł Corso. - Albo z diabłem.
Przeszedł przez ulicę i znalazł się przed drugą księgarnią. Przy wejściu, pod 
daszkiem, 
stosy książek piętrzyły się na blatach wspartych na kobyłkach. Dziewczyna nadal 
przebierała tu 
wśród starych książek, rycin i pocztówek. Pod światło widać było, jak złocą się 
jej włosy na 
skroniach i karku. Kiedy podszedł, nawet na niego nie spojrzała.
- Którą byś wybrał? - zapytała. Wahała się między pocztówką w sepii, 
przedstawiającą 
uścisk Tristana i Izoldy, a kartką z reprodukcją Kolekcjonera grafiki Daumiera. 
Trzymała je 
przed sobą patrząc to na jedną, to na drugą.
- Weź obie - podsunął Corso, widząc kątem oka, że jakiś klient zatrzymał się 
właśnie 
przed stojakiem i wyciąga rękę w kierunku grubego pliku pocztówek opasanych 
gumką. 
Wiedziony instynktem myśliwskim wystrzelił dłonią w tę samą stronę i wyrwał 
pakiecik 
tamtemu niemal spomiędzy palców. Słysząc pomruki oddalającego się nieznajomego, 
zaczął 
przeglądać swój łup. Znalazł tam parę grafik o tematyce napoleońskiej. Cesarzowa 
Maria 
Ludwika, rodzina Bonaparte, śmierć Cesarza, wreszcie ostatnie zwycięstwo: polski 
lansjer i 
dwóch huzarów na koniach przed katedrą w Reims potrząsają sztandarami zdobytymi 
na 
przeciwniku podczas kampanii francuskiej z 1814 roku. Po chwili wahania dołączył 
do nich 
jeszcze portrety marszałka Neya i wiekowego Wellingtona pozującego dla 
potomnych. Stary 
obleśny farciarz.
Dziewczyna też wyszukała jeszcze parę pocztówek. Jej długie opalone ręce 
sprawnie 
przebierały wśród kartonów i poniszczonych kart: wyciągnęła wizerunki 
Robespierre’a i Saint-
Justa, a także przepiękną podobiznę Richelieu w stroju kardynalskim i z Orderem 
Świętego 
Ducha zawieszonym na szyi.
- Bardzo na czasie - rzekł kwaśno Corso.
Nie odpowiadając ruszyła ku stercie książek. Refleksy słońca na jej ramionach 
rozpyliły 
wokół Corsa złocistą mgiełkę. Oślepiony zamknął oczy. Kiedy je otworzył, 
dziewczyna 
pokazywała mu gruby tom in quarto, jaki odłożyła na bok.
- Co o tym powiesz?
Rzucił okiem: Trzej muszkieterowie z oryginalnymi ilustracjami Leloira, oprawa 
płócienno-skórzana, stan dobry. Podniósłszy wzrok na dziewczynę, zobaczył, że 
oczekuje 
odpowiedzi z leciutkim uśmieszkiem.
- Ładne wydanie - powiedział tylko. - Masz zamiar to przeczytać?
- Jasne. Postaraj się nie zdradzić mi, jak się kończy.
Corso zaśmiał się wbrew sobie, pod nosem.
- Właśnie marzę o tym - rzekł porządkując plik kartek pocztowych - żeby móc ci 
zdradzić, jak się skończy.
- Mam dla ciebie prezencik - powiedziała dziewczyna.
Spacerowali lewym brzegiem Sekwany wzdłuż straganów bukinistów, mijając sztychy 
wiszące w przezroczystych foliach i celofanach i książki ustawione na 
nadrzecznej balustradzie. 
W górę rzeki płynął powoli bateau-mouche bliski zatonięcia pod ciężarem jakichś 
pięciu tysięcy 
Japończyków (według szacunków Corsa) i tyluż kamer Sony. Po drugiej stronie 
ulicy, za 
szybami ekskluzywnych wystaw, widać było, jak zażywni antykwariusze skrycie 
lustrują 
horyzont, w nadziei że pojawi się tam jakiś Kuwejtczyk, rosyjski przemytnik albo 
minister z 
Gwinei Równikowej, któremu można by wcisnąć bidet - zdobiona porcelana z Sevres 
- należący 
niegdyś do Eugenii Grandet. Naturalnie wymawiając przy tym starannie, jak przed 
wojną, 
wszystkie o.
- Nie lubię prezentów - mruknął Corso posępnie. - Już kiedyś byli tacy, Co 
przyjęli w 
podarunku drewnianego konia. Na etykietce stało napisane: rzemiosło achajskie. 
Wyjątkowi 
debile.
- Nikt się nie sprzeciwił?
- Owszem, jeden, razem z dziećmi. Ale zaraz z morza wylazły jakieś paskudztwa i 
utworzyły z ową rodzinką zgrabną grupę rzeźbionych postaci. O ile pamiętam, w 
stylu 
hellenistycznym. Szkoła rodyjska. W tamtych czasach bogowie byli szalenie 
stronniczy.
- Zawsze tacy byli - dziewczyna wpatrywała się w mętne wody Sekwany, jakby 
szukała 
tam wspomnień. Corso dostrzegł na jej twarzy nieobecny, zamyślony uśmiech.
- Nigdy nie spotkałam bezstronnego boga. Ani diabła - znienacka zwróciła się ku 
niemu. 
Jej przed chwilą wypowiedziane refleksje spłynęły rzeką. - Wierzysz w diabła, 
Corso?
Popatrzył na nią z uwagą, ale fale rzeki zabrały ze sobą także ogniki, które 
dopiero co 
igrały w jej oczach. Teraz widział w nich tylko płynną zieleń i światłość.
- Wierzę w głupotę i ignorancję - uśmiechnął się do dziewczyny ze znużeniem. - I 
wierzę, 
że cios nożem najlepiej zadać o, tu, widzisz? - pokazał własną pachwinę. - W 
tętnicę udową. 
Podczas serdecznego uścisku.
- Czego ty się boisz, Corso? że cię obejmę? Że niebo padnie ci do nóg?
- Boję się drewnianych koni, kiepskiego dżinu i ładnych dziewcząt. Zwłaszcza 
jeśli 
przynoszą prezenty posługują się nazwiskiem kobiety, która pokonała Sherlocka 
Holmesa.
Spacerując znaleźli się właśnie na deskach Pont-des-Arts. Dziewczyna stanęła i 
oparła się 
o metalową balustradę obok jakiegoś malarza, wystawiającego na sprzedaż maleńkie 
akwarele.
- Lubię ten most - odezwała się. - Bez samochodów. Tylko zakochane pary, 
staruszki w 
kapeluszach i próżniacy. Most absolutnie niepraktyczny.
Corso w milczeniu obserwował szkuty przepływające z opuszczonymi masztami pod 
żelazną konstrukcją. Kiedyś po tym moście stąpały stopy jego i Nikon. Pamiętał, 
że też 
zatrzymała się przy sprzedawcy akwarel - może przy tym samym? - i marszczyła 
nos, bo przy 
oślepiającym słońcu padającym z ukosa na sygnaturkę i wieże Nôtre-Dame trudno 
jej było 
pracować ze światłomierzem. Właśnie kupili foie-gras i butelkę burgunda, które 
później, w łóżku 
hotelowym, stanowiły ich kolację przed ekranem telewizora, gdzie właśnie 
odbywała się jedna z 
tych debat z liczną publicznością i dużym słowotokiem, tak uwielbianych przez 
Francuzów. Na 
moście Nikon zrobiła mu ukradkiem zdjęcie. Przyznała się do tego żując bułkę z 
foie-gras ustami 
mokrymi od burgunda i głaszcząc mu plecy gołą stopą. Wiem, Lucasie Corso, że 
tego nie lubisz, 
że cię to irytuje, ale z profilu, spoglądając z mostu na przepływające dołem 
szkuty, wreszcie 
wyszedłeś mi prawie ładny, stary skurwielu. Nikon była Aszkenazyjką o wielkich 
oczach. Jej 
ojca, trebliński numer 77 843, uratował gong tuż przed końcem ostatniej rundy. 
Kiedy Nikon 
widziała w telewizji wojska izraelskie wjeżdżające gdzieś na ogromnych czołgach, 
wyskakiwała 
nago z łóżka i całowała ekran ze łzami w oczach, szepcząc „Szalom, szalom” tym 
samym 
pieszczotliwym tonem, którym wymawiała jego imię. Do dnia, kiedy przestała je 
wymawiać. 
Nikon. Nigdy nie udało mu się zobaczyć tego zdjęcia, na którym stoi na Pont-des-
Arts i patrzy, 
jak dołem przepływają szkuty. Z profilu, wreszcie prawie ładny, stary skurwiel.
Kiedy podniósł oczy, Nikon już znikła. Obok stała inna dziewczyna. Wysoka, o 
smagłej 
cerze, krótkiej chłopięcej fryzurze i niemal przezroczystych oczach koloru 
świeżo umytych 
winogron. Zamrugał czekając, aż wszystko wróci na swoje miejsce. Teraźniejszość 
wytyczyła 
linię cienką jak ostrze lancetu i Corso z profilu, czarno-biały (Nikon zawsze 
pracowała w czarno-
bieli), spadł kołysząc się do rzeki, która uniosła go do morza razem z zeschłymi 
liśćmi i gównami 
wyrzucanymi ze szkut i ścieków. Teraz dziewczyna, która wcale nie była Nikon, 
trzymała w ręku 
książeczkę oprawną w skórę. I dawała mu ją.
- Mam nadzieję, że ci się spodoba.
Diabeł zakochany Jacques’a Cazotte’a, wydanie z 1878 roku. Otworzywszy książkę 
Corso z miejsca rozpoznał faksymile rycin z pierwszego wydania: Alwar w kręgu 
magicznym 
przed diabłem, który pyta Che vuoi?, Biondetta rozczesująca palcami swoje 
wspaniałe włosy, 
śliczny paź u klawiatury klawesynu... Zajrzał na chybił trafił do środka: 
„...Człowiek powstał z połączenia grudki ziemi i wody. Dlaczego więc 
kobieta nie mogła powstać z rosy, oparów ziemskich i promieni światła, ze 
zgęszczonych cząstek tęczy? Gdzie jest możliwość? Gdzie niemożliwość?” 
[J Cazotte, Diabeł zakochany, przekład Juliana Tuwima.]
Zamknął książkę i podniósł wzrok, napotykając jej roześmiane oczy. W dole 
światło 
migotało w kilwaterze ciągnącym się za jakimś stateczkiem i refleksy tych 
błysków zalśniły na 
jej skórze niczym diamenty.
- „Cząstki tęczy”? - powtórzył na głos Corso. - Co ty o tym możesz wiedzieć?
Dziewczyna przesunęła dłonią po włosach i zwróciła twarz ku słońcu, przymykając 
oślepione blaskiem oczy. Odblask rzeki, jasność poranka i zielone szparki pod 
ciemnymi rzęsami 
czyniły z niej teraz alegorię światła.
- Wiem to, co opowiedziano mi wiele lat temu... Tęcza jest mostem prowadzącym z 
ziemi 
do nieba. Rozpadnie się na kawałki, gdy będzie się zbliżać koniec świata i 
diabeł przejedzie nią 
konno.
- Nieźle. Babcia ci opowiedziała?
Potrząsnęła przecząco głową. Znów patrzyła na Corsa, pogrążona w niewesołych 
myślach.
- Usłyszałam to od przyjaciela imieniem Belet - wypowiedziawszy to imię zamilkła 
i 
zmarszczyła czoło jak mała dziewczynka obarczona wielką tajemnicą. - Lubi konie 
i wino i jest 
największym optymistą, jakiego znam... Ciągle ma nadzieję, że wróci do nieba!
Przeszli przez most. Corso miał idiotyczne wrażenie, że jest śledzony przez 
gargulce z 
Nôtre-Dame. Jak wiele innych rzeczy, oczywiście były fałszywe. Próżno szukałbyś 
ich 
diabelskich uśmieszków, rogów i koźlich bródek mędrców w czasach, gdy wspaniali, 
spoceni 
budowniczowie, pociągając okowitę, z zadowoleniem spoglądali na wzniesione 
właśnie wieże. 
Nie było ich tu nawet w czasach, kiedy Quasimodo przeżywał w dzwonnicy swą 
nieszczęśliwą 
miłość do Cyganki Esmeraldy. Dopiero Charles Laughton, złączony z nimi w 
celuloidowej 
brzydocie, czy Gina Lollobrigida (druga wersja w technikolorze, nie omieszkałaby 
dodać Nikon), 
wieszana w ich cieniu, spowodowali, że trudno dziś wyobrazić sobie legendy 
katedry bez udziału 
jej neośredniowiecznych pokracznych strażników. Corso spróbował wyobrazić sobie 
widok z 
lotu ptaka: Pont-Neuf, a dalej, przeciągnięta w poprzek szarozielonej wstęgi 
rzeki, szeroka 
ciemna krecha Pont-des-Arts z dwiema drobniutkimi postaciami zmierzającymi 
niezauważalnie 
w stronę prawego brzegu. Mosty i tęcze, czarne barki Caronte’a powoli 
przepływające pod 
kamiennymi przęsłami... Świat pełen jest brzegów i rzek, które płyną między 
nimi, mężczyzn i 
kobiet przekraczających bezwiednie mosty i brody, nie patrząc za siebie ani pod 
stopy, nie mając 
drobnych dla przewoźnika.
Przed fasadą Luwru musieli zaczekać na chodniku, aż zmienią się światła. Corso 
poprawiał pasek od torby, patrząc machinalnie to w lewo, to w prawo na 
zatłoczoną pojazdami 
ulicę. Niechcący spojrzał na jeden z przejeżdżających właśnie samochodów - i 
skamieniał jak 
maszkaron na katedrze.
- Co się dzieje? - zapytała dziewczyna, gdy zapaliło się zielone, a Corso nadal 
stał jak 
wryty. - Upiora zobaczyłeś czy co?
Zobaczył. I to nie jednego, lecz dwa. Siedzieli na tylnym siedzeniu oddalającej 
się 
taksówki, zajęci ożywioną rozmową, więc go nie zauważyli. Kobieta była bardzo 
atrakcyjną 
blondynką. Rozpoznał ją natychmiast mimo kapelusza z woalką zasłaniającą oczy: 
Liana 
Taillefer. Obok, obejmując ją z tyłu ramieniem, a palcem drugiej dłoni głaszcząc 
się po rudej 
brodzie, siedział Flavio La Ponte.
X. Numer Trzy
Podejrzewano, że jest człowiekiem bez serca”
(R. Sabatini, Scaramouche, przekład Ewy Przysuskiej
Corso należał do rzadkiego rodzaju ludzi umiejących błyskawicznie znaleźć 
odpowiedniego sojusznika - czasem za pomocą napiwku, czasem zwykłego uśmiechu, 
jak już 
widzieliśmy, miał w sobie coś: jakąś wyrachowaną niezdarność, króliczy 
uśmieszek, zarazem 
wyzywający i sympatyczny, i jakże zwodniczy wygląd człowieka roztargnionego i 
niezdarnego - 
a więc cechy, które z miejsca zjednywały mu rozmówców. Tak było z niektórymi z 
nas, gdy go 
poznaliśmy. I z portierem w hotelu Louvre-Concorde, niejakim Gruberem, z którym 
Corso 
prowadził interesy od piętnastu lat. Gruber był oschły i opanowany miał wygolony 
kark, a w 
kącikach ust nieodmiennie czaił mu się uśmieszek pokerzysty. Podczas wielkiego 
odwrotu w 
1944 roku rosyjska kula ugodziła go w kręgosłup, czemu ów chorwacki ochotnik z 
osiemnastej 
Panzer-grenadierdivision Horst Wessel zawdzięczał Żelazny Krzyż drugiej klasy i 
trzy kręgi 
usztywnione na resztę życia. Z tej też przyczyny poruszał się za kontuarem 
recepcji na kształt 
wyprężonego drąga, jakby zakuty w stalowy gorset.
- Potrzebuję drobnej pomocy, panie Grüber.
- Rozkaz.
Mógłby przysiąc, że gdy portier wyprężył się na baczność, dosłyszał stuknięcie 
obcasami. 
Nieskazitelna marynarka bordo z wyhaftowanymi złotymi kluczami na wyłogach 
potęgowała 
militarny wygląd starego kombatanta. Wprawiało to w zachwyt gości z dawnej 
republiki 
wschodnioeuropejskiej, którzy po upadku komunizmu i odejściu hord słowiańskich 
przyjeżdżali 
do Paryża, zerkali spode łba na Pola Elizejskie i śnili o Czwartej Rzeszy.
- La Ponte, Flavio. Narodowość hiszpańska. Poza tym Herrero, Liana, aczkolwiek 
może 
posługiwać się nazwiskiem Taillefer albo de Taillefer. Chciałbym wiedzieć, czy 
zatrzymali się w 
którymś z tutejszych hoteli.
Zapisał nazwiska na karteczce i wręczając ją Grüberowi dołączył pięćset franków. 
Corso 
zawsze dawał napiwki albo przekupywał ludzi ze wzruszeniem ramion oznaczającym 
„dziś ja 
tobie, jutro ty mnie”. Dzięki temu operacja nabierała cech przyjacielskiego 
porozumienia czy 
wręcz spisku, w którym nie sposób było rozpoznać, kto komu wyświadcza przysługę. 
Na co 
dzień, przyjmując nędzne dziesięć franków od Hiszpanów z Eurocolor Iberia, 
Włochów w 
obrzydliwych krawatach i Amerykanów z piterkami TWA i w czapkach baseballowych, 
Gruber 
mamrotał uprzejme „merci m’sieu”. Teraz ten sam Grüber, nawet nie mrugnąwszy i 
nie 
podziękowawszy, wsunął do kieszeni banknot eleganckim, półokrągłym ruchem ręki, 
z 
ociężałością obojętnego krupiera zarezerwowaną dla znawców reguł gry. Zaliczał 
się do nich i 
Corso. Grüber nauczył się, że trzeba zwracać uwagę na najmniejszy ruch brwi 
klienta - a przy 
tym czuł, że dla niego świat hoteli klasy międzynarodowych w poczciwej Europie 
ogranicza się 
do zaledwie kilku wtajemniczonych osób.
- Ci państwo są razem?
- Nie wiem - na usta Corsa zabłąkał się uśmieszek. Wyobraził sobie La Pontego, 
jak w 
haftowanym płaszczu kąpielowym wyłazi z łazienki do pokoju, gdzie na fotelu, w 
jedwabnej 
koszuli nocnej, siedzi wdowa Taillefer. - Ale ten szczegół też mnie interesuje.
Grüber pochylił się zaledwie kilka milimetrów.
- To może potrwać parę godzin, panie Corso.
- Wiem - łowca książek rzucił okiem w stronę korytarza prowadzącego z hallu do 
restauracji. Dziewczyna stała tam przed wystawą z perfumami i jedwabnymi 
chustkami, pelerynę 
miała pod pachą, a ręce trzymała w kieszeniach dżinsów. - A jeśli chodzi o 
nią...?
Portier sięgnął pod kontuar i wyciągnął karteczkę.
- Irene Adler - czytał. - Paszport brytyjski wystawiony dwa miesiące temu. 
Dziewiętnaście lat. Zamieszkała przy Baker Street w Londynie pod numerem 221b.
- Grüber, niech pan ze mnie nie kpi.
- Jakże bym śmiał, panie Corso? Tak ma w paszporcie.
Corso dostrzegł na twarzy starego Waffen SS jakiś zarys uśmiechu, ledwie 
widoczną 
aluzję. Tylko raz widział Grubera śmiejącego się naprawdę: w dniu upadku muru 
berlińskiego. 
Popatrzył na jego mlecznosiwe włosy przycięte równo i króciutko, na sztywny kark 
i na ręce 
oparte symetrycznie przegubami o kant kontuaru. Dawna Europa - względnie to, co 
z niej 
pozostało... Był już za stary na ryzyko powrotu do domu tylko po to, by 
stwierdzić, że nic nie 
przypomina tego, co było, że nie ma dzwonnicy w Zagrzebiu, nie ma gościnnych 
jasnowłosych 
wieśniaczek, pachnących świeżym chlebem, nie ma zielonych równin, rzek i mostów, 
które 
dwukrotnie za jego pamięci wylatywały w powietrze: za jego młodych lat, kiedy 
wycofywali się 
przed partyzantką Tity, i w telewizji jesienią 1991 roku, przed nosem serbskich 
czetników. 
Oczami wyobraźni Corso widział go, jak w domu zdejmuje marynarkę bordo ze 
złotymi 
kluczami na wyłogach, jakby to była bluza munduru austrowęgierskiego, stojąc 
przed 
nadgryzionym przez mole portretem cesarza Franciszka Józefa. Z pewnością 
puszczał sobie z 
gramofonu Marsz Radetzky’ego, wznosił toasty czarnogórskim wytrawnym Vranacem i 
onanizował się oglądając na wideo filmy z Sissi.
Dziewczyna już nie wpatrywała się w witrynę, tylko w Corsa. Baker Street 221b - 
powtórzył w duchu Corso i z trudem opanował śmiech. Absolutnie by go nie 
zdziwiło, gdyby boy 
hotelowy podszedł do niego w tym momencie i wręczył mu zaproszenie od Milady 
Winter do 
zamku If albo do pałacu Ruritanie na herbatkę w towarzystwie kardynała 
Richelieu, profesora 
Moriarty’ego i Ruperta von Hentzau. Skoro już wpakował się w świat literacki, 
byłoby to jak 
najbardziej na miejscu.
Poprosił o książkę telefoniczną i odszukał numer baronowej Ungern. Następnie, 
nie 
zwracając uwagi na spojrzenie dziewczyny, udał się do kabiny. Umówił się na 
spotkanie na dzień 
następny. Zadzwonił też do Vara Borji w Toledo, ale nikt nie odebrał telefonu.
W telewizorze leciał film bez fonii: Gregory Peck miotał się wśród fok, jakaś 
walka w 
hotelowej sali balowej, dwa żaglowce płynące burta w burtę pod pełnymi żaglami, 
woda zmywa 
pokład, a one mkną na północ ku prawdziwej wolności, która zaczyna się dopiero 
dziesięć 
tysięcy mil od najbliższego brzegu. Po tej stronie ekranu, na nocnym stoliku 
między 
Dziewięciorgiem Wrót a teczką z rękopisem Dumasa, butelka bolsa opróżniona do 
poziomu 
poniżej linii zanurzenia pełniła straż niczym stary, przesiąknięty alkoholem 
grenadier w 
przeddzień zaciekłej walki.
Lucas Corso zdjął okularki i potarł oczy zaczerwienione od dymu i dżinu. Na 
łóżku 
rozpościerały się ocalone z kominka Victora Fargasa resztki numeru Dwa, 
rozłożone z 
pieczołowitością godną archeologa. Niewiele tego było: okładki, dzięki oprawie 
ze skóry, były 
spalone w mniejszym stopniu niż pozostała część. Składały się na nią osmalone 
marginesy z 
ledwie czytelnymi fragmentami tekstu. Wziął do ręki jeden z takich kawałków, 
pożółkły i kruchy 
na skutek działania ognia: „...si non obig.nem me ips.s fecere, f.r q.qe die, 
tib. do vitam m.m sicut 
t.m...” Pochodził z dolnego rogu kartki, więc po paru chwilach poszukiwań udało 
mu się 
odnaleźć analogiczną stronę w egzemplarzu Jeden. Nosiła numer 89 i akapit się 
zgadzał. 
Postępując w ten sam sposób z pozostałymi fragmentami, odniósł sukces w 
szesnastu 
przypadkach. Z dwudziestoma dwoma innymi musiał się poddać - były zbyt małe albo 
za bardzo 
zniszczone. Kolejnych jedenaście to czyste kawałki marginesów, z których tylko 
jeden, dzięki 
przekrzywionej siódemce, jedynej dającej się odczytać cyfrze paginacji, 
zidentyfikował jako 
stronę 107. 
Żar papierosa parzył mu usta. Corso wdusił go w popielniczkę i sięgnął ręką po 
butelkę, z 
której pociągnął tęgi łyk. Był w samej koszuli, starej bawełnianej szmacie khaki 
z dużymi 
kieszeniami, i w złachanym krawacie. Rękawy zawinął poza łokcie. W telewizorze 
facet z 
Bostonu stał przy kole sterowym obejmując rosyjską księżniczkę. Oboje poruszali 
bezgłośnie 
wargami, szczęśliwi i zakochani pod niebem w technikolorze. Jedynym dźwiękiem, 
jaki rozlegał 
się w pokoju, było lekkie dzwonienie szyb w oknach. Dwa piętra niżej ruch 
uliczny w kierunku 
Luwru trwał jak za dnia. 
Szczęśliwe zakończenia. Kiedyś Nikon też uwielbiała takie historie. Corso 
pamiętał, że 
potrafiła się wzruszyć jak sentymentalne dziecko, oglądając pocałunek pary 
bohaterów, podczas 
gdy pojawiało się słowo The End. Czasami, w kinie albo przed telewizorem, z 
ustami pełnymi 
paluszków serowych, kładła głowę na ramieniu Corsa, a on słyszał, jak długo i 
cichutko płacze 
wpatrzona w ekran. To mógł być Paul Henreid śpiewający Marsyliankę w kawiarni 
Ricka; 
Rutger Hauer z pochyloną w agonii głową w ostatnich ujęciach Łowcy androidów; 
John Wayne i 
Maureen O’Hara przy kominku w Innisfree; generał Custer z Arthurem Kennedym w 
wieczór 
przed bitwą pod Little Big Horn; O’Toole-Jim oszukany przez pana Browna; Henry 
Fonda w 
drodze do O.K. Corral; albo Mastroianni zanurzony po pas w wodzie stawu, skąd 
wyławia 
kapelusz pewnej damy, rozdając ukłony na prawo i lewo, elegancki, opanowany i 
zakochany w 
jej czarnych oczach. Takie łzy uszczęśliwiały Nikon, wprawiały ją w dumę. To 
dowód, że jestem 
żywym człowiekiem - mawiała później śmiejąc się, z wciąż mokrymi oczami. - 
Jestem częścią 
tego świata i chcę, żeby tak właśnie było. Kino jest sztuką dla wszystkich: 
zbiorową, szczodrą 
rozrywką. Dzieci zaczynają bić brawo, gdy przybywa Siódmy Pułk Kawalerii. W 
telewizji nawet 
zyskuje: filmy sąsiadują ze sobą, komentując siebie nawzajem. Za to te twoje 
książki to egoiści. 
Samotnicy. Niektórych w ogóle nie da się czytać, bo pękają po otwarciu. Ci, 
których obchodzą 
tylko książki, nie potrzebują nikogo więcej, i to mnie przeraża - Nikon 
przełykała ostatniego 
paluszka i spoglądała na niego uważnie, z półotwartymi ustami, dostrzegając w 
jego twarzy 
objawy choroby, która niebawem miała się ujawnić. - Czasami mnie przerażasz.
Szczęśliwe zakończenia. Corso położył palec na pilocie i ekran zgasł. Teraz był 
w Paryżu, 
a Nikon fotografowała smutnookie dzieci gdzieś w Afryce czy na Balkanach. Kiedyś 
pijąc drinka 
w jakimś barze miał wrażenie, że zobaczył ją w dzienniku telewizyjnym: stała 
pośród lecących 
bomb i przerażonych uchodźców, z warkoczem, obwieszona aparatami i z kamerą 35 
mm przy 
twarzy. Jej sylwetka kontrastowała z dymem i ogniem w tle. Nikon. Szczęśliwe 
zakończenie było 
najbardziej absurdalnym z powszechnych kłamstw, w jakie wierzyła bez zmrużenia 
oka. Jedli 
kuropatwy i zawsze się kochali - wydawało się, że wynik tego równania jest 
ostateczny i 
niepodważalny. Żadnego pytania o to, ile czasu trwa miłość czy szczęście w owym 
zawsze, 
dzielącym się przecież na oddzielne życia, lata, miesiące. Dni nawet. Zanim 
przyszedł 
nieuchronny kres - między nimi - Nikon nie dopuszczała myśli, że bohater mógł 
utonąć razem ze 
statkiem dwa tygodnie później na skutek zderzenia z rafą koło Nowych Hebryd. 
Albo że 
bohaterkę przejechał samochód trzy miesiące potem. Albo też, że wszystko to 
zdarzyło się 
inaczej, na tysiące różnych sposobów: ktoś spotkał pierwszą kochankę, ktoś 
poczuł urazę albo 
wstręt, ktoś wolał się cofnąć. Ile nocy pełnych łez, milczenia i samotności 
nastąpiło po tym 
pocałunku? Jaki rak go zabił, nim dobił czterdziestki? Z czego żyła, zanim 
zmarła w przytułku w 
wieku lat dziewięćdziesięciu? W jak marnego trupa przeistoczył się tamten 
wytworny oficer, 
kiedy jego czcigodne rany były już tylko odrażającymi szramami, a jego dawne 
czyny bitewne 
nikogo już nie obchodziły? Jakie dramaty przeżyli na starość, gdy nie mieli już 
sił do walki ani 
nawet do obrony, miotani tu i tam przez wiatr historii, przez głupotę, 
okrucieństwo i kondycję 
ludzką?
Czasami mnie przerażasz, Lucasie Corso.
Wieczorem, za pięć jedenasta, zdołał wreszcie rozwikłać zagadkę kominka Victora 
Fargasa, aczkolwiek nadal nie przybliżało go to do rozwiązania całej sprawy. 
Spojrzał na 
zegarek, ziewnął i przeciągnął się. Przejechawszy ponownie wzrokiem po resztkach 
rozłożonych 
na łóżku zerknął w lustro wiszące obok oprawionej w drewniane ramy starej 
pocztówki, na której 
widniało dwóch huzarów przed katedrą w Reims. Przyjrzał się własnemu odbiciu: 
potargany, z 
sinym śladem zarostu na policzkach, w przekrzywionych okularkach. Zaśmiał się 
cichutko tym 
swoim przewrotnym i złośliwym, wilczym śmiechem, zarezerwowanym na specjalne 
okazje. 
Jedna z nich właśnie nadeszła. Wszystkie fragmenty Dziewięciorga Wrót, jakie 
udało mu się 
zidentyfikować, pochodziły z kartek z tekstem. Po frontyspisie i dziewięciu 
rycinach nie było ani 
śladu. W grę wchodziły więc dwa warianty: albo te stronice spłonęły w kominku, 
albo - co było 
bardziej prawdopodobne - ktoś je wyrwał i wrzucił resztę w ogień. Wskazywały na 
to oderwane 
okładki. Ów ktoś, ktokolwiek to był, uważał zapewne, że jest strasznie sprytny. 
Albo sprytna. 
Aczkolwiek nieoczekiwane pojawienie się La Pontego i Liany Taillefer na 
skrzyżowaniu coraz 
wyraźniej sugeruje, że trzeba pomyśleć także o liczbie mnogiej: sprytni. Teraz 
należało 
stwierdzić, czy tropy zwęszone przez Corsa są dowodami błędów przeciwnika, czy 
pułapkami. 
Jeśli tak, to zmyślnymi.
Skoro mowa o pułapkach: w progu stała dziewczyna. Usłyszawszy dzwonek Corso 
zdążył 
schować pod kołdrą numer Jeden i rękopis Dumasa i otworzył drzwi. Była boso, 
miała na sobie 
dżinsy i białą koszulkę.
- Cześć, Corso. Mam nadzieję, że nigdzie się nie wybierasz.
Wciąż stała na korytarzu, zatknąwszy kciuki w kieszenie obcisłych spodni 
uwydatniających talię i długie nogi. Zmarszczyła czoło, jakby spodziewała się 
złych nowin.
- Spocznij, żołnierzu - uspokoił ją.
Uśmiechnęła się z ulgą.
- Potwornie chce mi się spać.
Corso odwrócił się, podszedł do stolika nocnego, na którym stała pusta już 
butelka po 
dżinie. Chwilę pogmerał w barku, triumfalnie wyciągnął stamtąd buteleczkę, 
przelał jej 
zawartość do szklanki i zwilżył usta. Dziewczyna nie ruszyła się z korytarza.
- Zabrali sztychy. Wszystkie co do jednego - ręką uzbrojoną w szklankę Corso 
pokazał 
fragmenty numeru Dwa. - Podpalili resztę, żeby nie było widać, dlatego nie 
wszystko spłonęło. 
Dopilnowali, żeby ocalały drobne fragmenty, dzięki czemu książkę można 
oficjalnie uznać za 
zniszczoną.
Przechyliła głowę i wpatrywała się weń z uwagą.
- Bystry jesteś.
- Pewnie, że tak. Dlatego dostałem tę robotę.
Zrobiła kilka kroków w głąb pokoju. Corso przyglądał się jej bosym stopom 
stąpającym 
po wykładzinie koło łóżka. Zatrzymała się przy osmalonych kawałkach papieru.
- Nie dokonał tego Fargas - dodał. - Nie byłby do tego zdolny... Co mu zrobili? 
Popełnił 
samobójstwo jak Enrique Taillefer?
Nie odpowiedziała od razu. Wzięła do ręki jeden papierek z fragmentem tekstu i 
studiowała go bacznie.
- Sam odpowiedz sobie na te pytania - odezwała się nie podnosząc wzroku. - Po to 
dostałeś tę robotę.
- A ty?
Czytała w milczeniu, poruszając wargami, jakby słowa na papierze nie były jej 
obce. 
Kiedy odłożyła go na kołdrę, w kąciku ust pojawił się ślad tęsknego, zadumanego 
uśmiechu, 
zupełnie nie pasującego do jej młodziutkiej twarzy.
- Już ci powiedziałam: jestem tu po to, żeby cię chronić. Potrzebujesz mnie.
- Tak naprawdę to potrzebuję jeszcze dżinu.
Zaklął w duchu, dopijając resztkę ze szklanki. Usiłował ukryć niecierpliwość 
albo 
zakłopotanie. Do cholery z tym wszystkim. Z tym zielonym szmaragdem, bielą 
śniegu albo 
światła, z oczami, uśmiechem oprawionym w skórę twarzy, z wyprostowaną, 
odsłoniętą szyją 
sugerującą słaby puls. Dawno nie pieprzyłeś, Corso. W takich okolicznościach, w 
twoim stanie, 
wobec tych opalonych ramion, wąskich nadgarstków, długich palców u rąk. No i 
wobec... 
Zwrócił uwagę na wspaniałe piersi, rysujące się pod białą bawełną koszulki. 
Dotąd nie miał 
okazji przyjrzeć im się dobrze. Zgadywał, że są smagłe, ciężkie. Ucieleśnienie 
światłocienia. 
Znów zaskoczył go jej wzrost. Była równie wysoka jak on. Może nawet wyższa.
- Kim jesteś?
- Diabłem - odrzekła. - Zakochanym diabłem.
Wybuchnęła śmiechem. Książka Cazotte’a leżała na komódce obok Pamiętnika z Wyspy 
Świętej Heleny i jakichś papierów. Dziewczyna przyglądała jej się przez chwilę, 
po czym uniosła 
palec i spojrzała na Corsa.
- Wierzysz w diabła?
- Płacą mi za to, żebym wierzył. Przynajmniej przy tej robocie.
Widział, że przytakuje powoli głową, jakby z góry znała odpowiedź. Zaciekawiona, 
patrzyła na Corsa z lekko otwartymi ustami. Może czekała na jakiś gest albo 
znak, który tylko 
ona potrafiłaby zinterpretować.
- Wiesz, Corso, dlaczego podoba mi się ta książka?
- Nie. Dlaczego?
- Bo jej bohater jest uczciwy. Jego miłość nie jest fortelem zmierzającym do 
potępienia 
duszy. Biondetta jest wrażliwa i wierna. Podziwia u Alwara to samo, co diabeł 
kocha u 
człowieka: odwagę, niezależność... - rzęsy zasłoniły na chwilę jasne tęczówki. - 
Jego żądzę 
wiedzy i błyskotliwość.
- Jesteś nieźle poinformowana. Co wiesz na ten temat?
- Znacznie więcej, niż sobie wyobrażasz.
- Niczego sobie nie wyobrażam. Moja wiedza na temat tego, co diabeł kocha i czym 
gardzi, ma charakter li tylko literacki: Raj utracony, Boska komedia, dalej 
Faust i Bracia 
Karamazow... - skrzywił się. - Mój Lucyfer jest już nieco zużyty.
Teraz patrzyła na niego z rozbawieniem.
- A którego byś wybrał? Diabła Dantego?
- Mowy nie ma. Zbyt przerażający. I zanadto średniowieczny jak na mój gust.
- A Mefistofeles?
- Też nie. Afektowany typek skłonny do pieniackich podstępów. Taki adwokat-
szelma. 
Zresztą nie ufam tym, co za często się śmieją.
- W takim razie diabeł z Karamazowów?
Corso przybrał minę kogoś, kto powąchał stęchłą kapustę.
- Łachudra. Nędzny urzędas z brudnymi paznokciami - zastanowił się chwilę. - 
Chyba 
wybrałbym upadłego anioła Miltona - spojrzał na nią z zainteresowaniem. - 
Chciałaś, żebym tak 
odpowiedział.
Uśmiechnęła się zagadkowo. Kciuki ciągle trzymała w kieszeniach dżinsów. Nie 
widział 
jeszcze nigdy, żeby ktoś tak nosił spodnie. Przydają się pewnie takie długie 
nogi: młoda 
autostopowiczka na poboczu szosy, z plecakiem w rowie i całym światłem Kosmosu w 
tych. 
przeklętych oczach.
- Jak myślisz, jak wygląda Lucyfer? - zapytała.
- Nie mam pojęcia - łowca książek zamyślił się i dodał po chwili z obojętnym 
uśmieszkiem: - Melancholijny mruk, tak przypuszczam. Znudzony - uśmiech robił 
się coraz 
kwaśniejszy. - Na tronie w pustej sali, pośrodku opuszczonego, zimnego 
królestwa, gdzie czas 
płynie monotonnie.
Wpatrywała się w niego w milczeniu.
- Zdumiewasz mnie, Corso - rzekła w końcu. Na jej twarzy malował się zachwyt.
- Niby dlaczego? Każdy może przeczytać Miltona. Nawet ja.
Patrzył, jak przechadzała się powoli w tę i z powrotem, stale po tym samym 
półkolu w 
identycznej odległości od łóżka. Wreszcie zatrzymała się między nim a lampą 
oświetlającą 
pokój. Naumyślnie czy też nie, w każdym razie stanęła tak, że jej cień padał na 
fragmenty 
Dziewięciorga Wrót rozłożone na kołdrze.
- Właśnie wspomniałeś o cenie - w takim oświetleniu widział tylko kontur jej 
spowitej 
mrokiem twarzy. - Duma, wolność... Poznanie. Za wszystko trzeba płacić, z góry 
albo z dołu. 
Nawet za odwagę, nie sądzisz? Chyba trzeba mieć dużo odwagi, by przeciwstawić 
się Bogu?
Wymawiała te słowa spokojnie, prawie szeptem w tej ciszy, która napływała do 
pokoju 
przez szpary w drzwiach i oknach. Nawet ruch uliczny jakby zamarł na zewnątrz. 
Corso 
przypatrywał się na przemian obu sylwetkom: cieniowi kładącemu się na kołdrze i 
fragmentach 
książki oraz temu mrocznemu ciału zasłaniającemu światło. Nagle zdał sobie 
sprawę, że nie wie, 
która z nich jest prawdziwsza.
- Ci wszyscy archaniołowie - dodała ona, a może jej cień. W głosie słychać było 
odrazę i 
wzgardę. Nawet w jej oddechu odezwała się bezsilna wściekłość. - Piękni, 
doskonali. 
Zdyscyplinowani jak hitlerowcy.
Teraz nie wyglądała już tak młodo. Dźwigała na sobie wielowiekową udrękę: ciemne 
dziedzictwo, tajemne winy, których zdziwiony i zakłopotany Corso nie potrafił 
nazwać. Pomyślał 
tylko, że może żadna z nich nie była realna: ani ten cień na kołdrze, ani 
sylwetka rysująca się na 
tle lampy.
- Jest w Prado taki obraz, pamiętasz, Corso? Ludzie z nożami przeciwko jeźdźcom, 
którzy 
sieką ich szablami. Zawsze miałam tę pewność, że upadły anioł miał to samo 
spojrzenie, gdy 
podniósł bunt, te same zatracone oczy, takie jak ci nieszczęśnicy z nożami. 
Odwaga desperatów.
Mówiąc poruszyła się lekko, może o parę centymetrów, ale w tym samym czasie jej 
cień 
gwałtownie zbliżył się do cienia Corsa, jakby robił to z własnej woli.
- Co ty możesz o tym wiedzieć? - zapytał.
- Więcej, niżbym chciała.
Jej cień spowijał wszystkie strzępy książki i już prawie dotykał jego cienia. 
Corso 
instynktownie cofnął się, pozostawiając na łóżku pasmo światła pomiędzy nimi.
- Spróbuj sobie wyobrazić - ciągnęła tym samym zamyślonym głosem - jak siedzi 
samotny w pustym pałacu, najpiękniejszy z wszystkich upadłych aniołów, i snuje 
intrygi... Jest 
sumienny, robi to po mistrzowsku, i chociaż gardzi swą rutyną, to jednak pozwala 
mu ona 
przynajmniej zapomnieć o własnym żalu. O własnej klęsce - smutny śmiech 
dziewczyny 
zabrzmiał tak cichutko, że wydawało się, jakby przybywał z daleka. - Tęskni za 
niebem.
Cienie już były razem, stopiły się w jeden pośród skrawków ocalonych z kominka 
Dworku da Soledade. Dziewczyna i Corso spleceni na kołdrze, pośród dziewięciorga 
wrót do 
królestwa innych cieni - a może tych samych. Nadpalony papier, niekompletne 
klucze, tajemnica 
skryta za wielokrotną zasłoną: za sprawą drukarza, czasu i ognia. Enrique 
Taillefer kołysał się, ze 
stopami w powietrzu, na końcu jedwabnego paska swojego fartucha. Víctor Fargas 
unosił się 
twarzą w dół w mętnej wodzie swojej sadzawki. Aristide Torchia płonął na Campo 
dei Fiori i 
wykrzykiwał imię ojca nie patrząc w niebo, lecz w ziemię pod stopami. A stary 
Dumas pisał 
usadowiony na szczycie świata, podczas gdy tu, w Paryżu, bardzo blisko miejsca, 
gdzie teraz stał 
Corso, ktoś snuł wątek kolejnej tajemnicy na odwrotnej stronie całej intrygi. 
Tym kimś był inny 
cień, cień kardynała, który miał w swojej bibliotece zdecydowanie za dużo 
książek na temat 
diabła.
Dziewczyna czy raczej jej sylwetka wykrojona na tle światła lampy zbliżyła się 
do Corsa. 
Troszeczkę, o krok zaledwie. To wystarczyło, by jego cień znikł zupełnie pod jej 
cieniem.
- Gorzej było z tymi, którzy za nim poszli - Corso przez chwilę nie wiedział, o 
kim 
mówiła. - Tymi, których pociągnął za sobą, upadając: żołnierzami, posłańcami, 
sługami z urzędu 
i powołania. Nierzadko najemnikami, tak jak ty... Niewielu zdało sobie sprawę, 
że chodzi o 
wybór między poddaństwem a wolnością, między stroną Stwórcy a stroną człowieka. 
Z 
przyzwyczajenia, z absurdalnego poczucia lojalności, cechującej wiernych 
żołnierzy, poszli za 
przywódcą na bunt i zatracenie.
- Jak dziesięć tysięcy Greków u Ksenofonta - Zażartował Corso.
Milczała przez moment, jak gdyby zaskoczyła ją adekwatność tego porównania.
- Kto wie - mruknęła w końcu - może ciągle czekają, rozproszeni po świecie i 
samotni, aż 
on powiedzie ich z powrotem do domów.
Łowca książek pochylił się szukając papierosa i przy okazji odzyskał własny 
cień. Zapalił 
drugą lampkę na stoliku nocnym, wskutek czego mroczna sylwetka dziewczyny 
rozpłynęła się w 
nagłym ataku światła. Jasne oczy wpatrywały się weń bacznie. Znów była 
młodziutka.
- Niesamowite - powiedział Corso. - Ci starzy żołnierze szukający morza.
Zamrugała oczami, jakby teraz, gdy zrobiło się jasno, nie kojarzyła, o czym do 
niej mówi. 
Na łóżku też nie było już cienia: fragmenty książki na powrót stały się zwykłymi 
skrawkami 
osmalonego papieru. Wystarczyło otworzyć okno, by przeciąg znowu je pomieszał.
Uśmiechała się. Irene Adler, Baker Street 221b. Kawiarnia w Madrycie, pociąg, 
poranek 
w Sintrze... Przegrana bitwa, anabaza pokonanych legionów: za mało miała lat, 
żeby pamiętać 
takie rzeczy. Promieniała uśmiechem dziewczynki zarazem złośliwej i niewinnej, z 
delikatnym 
śladem zmęczenia pod powiekami. Senna i ciepła.
Corso przełknął ślinę. Coś go pchało ku niej, żeby zedrzeć koszulkę z opalonego 
ciała, 
pociągnąć w dół suwak jej dżinsów i powalić ją na łóżko, na resztki książki 
przywołującej cienie. 
Żeby wreszcie pogrążyć się w to delikatne ciało i wyrównać rachunki z Bogiem i 
Lucyferem, z 
bezlitosnym czasem, z własnymi upiorami, ze śmiercią i z życiem. Zamiast tego 
jednak tylko 
zapalił papierosa i w milczeniu wypuścił dym. Dłuższą chwilę spoglądała na 
niego, jakby na coś 
czekała, na gest, na słowo. W końcu powiedziała mu dobranoc i poszła ku drzwiom. 
Na progu 
odwróciła się ku niemu i powoli uniosła dłoń wnętrzem dłoni do siebie, mierząc 
dwoma 
złączonymi palcami - wskazującym i serdecznym - ku górze. Na jej twarzy pojawił 
się uśmiech, 
zarazem czuły i porozumiewawczy, jednocześnie niewinny i mądry. Przypominała 
zwyciężonego 
anioła, który z nostalgią pokazuje na niebo.
Kiedy baronowa Frida Ungern uśmiechała się, na policzkach robiły jej się 
sympatyczne 
dołeczki. Szczerze mówiąc, chyba uśmiechała się bezustannie przez ostatnie 
siedemdziesiąt lat, 
bo w jej ustach i oczach na stałe zagościł wyraz wielkiej życzliwości. Corso, 
który pożerał 
książki od dzieciństwa, od dawna wiedział, że czarownice bywają bardzo różne: 
macochy, złe 
wróżki, piękne i przewrotne królowe, a nawet złośliwe staruchy z brodawkami na 
nosie. Ale 
chociaż wiele już słyszał o wiekowej baronowej, z pewnością nie byłby w stanie 
zakwalifikować 
jej do żadnego z wymienionych gatunków. Mogłaby być jedną z tych 
siedemdziesięciolatek, co 
to egzystują na obrzeżach życia wysłanych pierzynami, z dala od nieprzyjemnych 
aspektów 
codzienności - mogłaby, gdyby nie przeczyła temu głębia jej inteligentnych, 
bacznych, 
podejrzliwych oczu. I gdyby prawy rękaw jej włóczkowego sweterka nie zwisał 
luźno pusty, 
gdyż ręka była amputowana powyżej łokcia. Poza tym baronowa była pulchniutka i 
drobna jak 
nauczycielka francuskiego na pensji dla panienek. Oczywiście z epoki, kiedy 
jeszcze istniały 
panienki. Takie mniej więcej rozważania snuł Corso, przypatrując się jej siwym 
włosom spiętym 
szpilkami na karku, jej niemal męskim butom i białym, krótkim skarpetkom.
- Corso, prawda? Miło mi pana poznać.
Z niespotykaną energią podała mu swoją jedyną dłoń, równie drobną jak reszta 
postaci, 
gdy tymczasem na twarzy pojawiły się dołeczki. Miała leciutki akcent niemiecki. 
Któryś von 
Ungern - Corso pamiętał to z jakiejś książki - zasłynął w Mandżurii czy też 
Mongolii na początku 
lat dwudziestych: prawdziwy wojak, ostatni, który stawiał czoło Armii Czerwonej, 
dowodząc 
oddziałem obszarpanych białogwardzistów, Kozaków, Chińczyków, dezerterów i 
pospolitych 
bandziorów. Historia pełna pociągów pancernych, rabunków, masakr i rzeczy tego 
typu, 
zakończona epilogiem o świcie przed plutonem egzekucyjnym. Może to ta sama 
rodzina.
- To był wujeczny dziadek mojego męża. Nieboszczyk mąż pochodził z rosyjskiej 
rodziny, która wyemigrowała do Francji z drobnymi oszczędnościami tuż przed 
rewolucją - w jej 
wspomnieniach nie było śladu tęsknoty czy dumy. Mina staruszki zdawała się 
mówić: inne czasy, 
inni ludzie, inna krew. Cudzoziemcy, którzy zmarli przed jej narodzeniem. - Ja 
urodziłam się w 
Niemczech. Rodzina straciła wszystko, gdy nastali naziści. Wyszłam za mąż już tu 
we Francji, po 
wojnie - usunęła ostrożnie zeschły liść z doniczki na oknie i uśmiechnęła się 
nieznacznie. - Nigdy 
nie mogłam znieść zapachu naftaliny, jakim emanowała moja rozpolitykowana 
rodzina, tej 
tęsknoty za Sankt-Petersburgiem, czczenia urodzin cara. To jak czuwanie przy 
zwłokach.
Corso spoglądał na biurko zawalone książkami, na zapełnione półki. Tylko w tym 
pokoju 
było ich z tysiąc - najrzadszych lub najcenniejszych, wydania od współczesnych 
po stare, 
oprawne w skórę.
- A to?
- Zupełnie inna sprawa: to materiał badawczy, a nie przedmiot kultu.
Złe to czasy, myślał Corso, kiedy wiedźmy narzekają na rozpolitykowane rodziny i 
zamieniają kotły magiczne na biblioteki, katalogi i stałe miejsca w rubryce 
bestsellerów znanych 
gazet. Przez drzwi widać było kolejne książki w dalszych pokojach i w korytarzu. 
Mieszkanie 
było ogromne i drogie, z widokiem na nabrzeża Sekwany, aż nazbyt oddalone w 
czasie od stosów 
Świętej Inkwizycji. W części bibliotecznej przy kilku stolikach siedzieli młodzi 
ludzie, zapewne 
studenci, wszystkie ściany pokrywały regały z książkami. Pośród zielonych liści 
połyskiwały 
złocenia starych opraw: fundacja Ungern posiadała najpoważniejszą europejską 
kolekcję książek 
dotyczących nauk tajemnych. Corso rzucił okiem na najbliższe tytuły: 
Daemonolatriae Libri 
Nicolas Remy’ego, Compendium Maleficarum Francesca Marii Guazza, De 
Daemonialitate et 
Incubus et Sucubus Ludovica Sinistrariego... Posiadaczka najlepszego katalogu 
dzieł 
demonologicznych i fundacji imienia jej zmarłego męża baronowa Ungern cieszyła 
się też 
prestiżową pozycją znakomitej autorki książek na temat magii i czarnoksięstwa. 
Jej ostatnia 
książka Izis, Dziewica obnażona już od trzech lat nie schodziła z listy 
najlepiej sprzedawanych 
pozycji. Do tego kolosalnego powodzenia przyczynił się sam Watykan, publicznie 
potępiając 
tekst, w którym autorka dokonywała frapującego porównania między pogańską 
boginią a Matką 
Chrystusa. Osiem wydań we Francji, dwanaście w Hiszpanii, szesnaście w 
katolickich Włoszech.
- Nad czym pracuje pani obecnie?
- Diabeł: dzieje i legenda. Coś w rodzaju biografii łotrowskiej. Będzie gotowa 
na 
początku przyszłego roku.
Corso stanął przed rzędem książek, gdzie jego uwagę przykuły trzy tomy 
Disquisitionum 
Magicarum Martina del Rio, pierwsze wydanie z Leuven, 1599-1600. Klasyczne 
dzieło z zakresu 
magii demonologicznej.
- Gdzie pani to zdobyła?
Frida Ungern milczała przez chwilę, jakby oceniała przydatność tej informacji.
- Na aukcji w 1989 roku w Madrycie. Dużo wysiłku mnie kosztowała walka z pana 
rodakiem Varo Borją - westchnęła, jakby wciąż czuła się tym wyczerpana. - I dużo 
pieniędzy. 
Nigdy bym tego nie zdobyła bez pomocy ze strony Paca Montegrifo. Zna go pan? 
Uroczy 
człowiek.
Corso uśmiechnął się krzywo. Nie tylko znał Montegrifa, dyrektora hiszpańskiej 
filii 
domu aukcyjnego Claymore, ale nawet często współdziałał z nim przy podejrzanych 
i owocnych 
operacjach, jak chociażby sprzedaż pewnemu kolekcjonerowi szwajcarskiemu 
gotyckiego 
rękopisu Cosmographii Ptolomeusza z 1456 roku, w tajemniczy sposób wykradzionego 
z 
Uniwersytetu w Salamance. Montegrifo spotkał się z Corsem potajemnie, by 
posłużyć się nim 
jako pośrednikiem. Wszystko odbyło się dyskretnie i czysto, z krótkim epizodem w 
warsztacie 
braci Cenizów, którzy usunęli z książki kompromitujący stempel. Corso osobiście 
zawiózł 
przesyłkę do Lozanny. Wszystko to za pobraniem trzydziestu procent od 
transakcji.
- Tak, znam tego pana - przesunął palcami po więzach zdobiących grzbiety trzech 
tomów 
Disquisitionem Magicarum, zastanawiając się, ile wziął Montegrifo za 
pokierowanie aukcją na 
korzyść baronowej. - Jeśli chodzi o tego Martina del Río, widziałem w życiu 
jeden egzemplarz w 
bibliotece jezuickiej w Bilbao... Oprawiony w skórę, jako jeden tom. Ale to jest 
to samo wydanie.
Mówiąc przesuwał palcami w lewo wzdłuż szeregu książek, muskając ich grzbiety. 
Były 
tu egzemplarze interesujące, w ładnych oprawach welinowych, szagrynowych i 
pergaminowych. 
Wiele z nich w kiepskim stanie, zużytych, źle przechowywanych. Prawie w każdej 
widać było 
zakładki i znaczki, zapisane drobnym, ostrym, ciasnym pismem ołówkowym, wsunięte 
między 
stronice. Materiał do pracy. Zatrzymał się, kiedy dotarł do znajomej czarnej 
skóry: bez tytułu, 
pięć zwięzów na grzbiecie. Numer Trzy.
- Od kiedy go pani ma?
Corso był bez wątpienia człowiekiem opanowanym, zwłaszcza w takich sprawach. Ale 
ponieważ pracował w nocy nad prochami numeru Dwa, baronowa nie mogła nie 
dosłyszeć 
czegoś szczególnego w jego głosie. Widział, że mimo dobrodusznych dołeczków 
młodej 
staruszki patrzy na niego z nieufnością.
- Dziewięcioro Wrót? Nie wiem. Od dawna - poruszała lewą ręką szybko i pewnie. 
Bez 
wysiłku wyjęła książkę z półki i ująwszy grzbiet w dłoń, palcami otworzyła ją na 
pierwszej 
stronie, ozdobionej wieloma, często bardzo dawnymi, ekslibrisami. Ostatni z nich 
był arabeską 
zawierającą nazwisko von Ungern. Na górze figurowała data wpisana atramentem. 
Przeczytawszy ją baronowa pokiwała głową na potwierdzenie własnych wspomnień. - 
Prezent od 
mojego męża. Wyszłam za mąż bardzo młodo, on był ode mnie dwukrotnie starszy... 
Książkę 
kupił w roku 1949.
Wadą współczesnych wiedźm, myślał Corso, jest to, że nie mają sekretów. Wszystko 
na 
wierzchu, na widoku, w każdym Kto jest kim czy popularnym magazynie. Na przekór 
barońskim 
tytułom zrobiły się przewidywalne, prymitywne. Torquemada zwariowałby ze 
wstrętu.
- Mąż pani podzielał te zamiłowania?
- Ależ skąd! W ogóle nie czytał książek. Zaspokajał tylko moje pragnienia na 
podobieństwo dżina z zaczarowanej lampy - wydawało się, że jej amputowana ręka 
zadrżała w 
pustym rękawie. - Miał identyczny stosunek do drogiej książki jak do naszyjnika 
z przepięknych 
pereł... - przerwała i uśmiechnęła się z melancholią. - Ale był to zabawny 
człowiek, potrafił 
uwodzić żony swoich najlepszych przyjaciół. I robił najlepsze koktajle na 
szampanie.
Znowu zamilkła, rozglądając się, jak gdyby mąż zostawił gdzieś pusty kieliszek.
- Wszystko to - dodała pokazując swoją bibliotekę - zebrałam sama. Wszystko, 
każdy 
tytuł. Dziewięcioro Wrót też sama wybrałam z katalogu pewnego petainowca 
bankruta. Mój mąż 
tylko podpisał czek.
- Czemu akurat diabeł?
- Pewnego dnia ujrzałam go. Miałam piętnaście lat i widziałam go tak, jak teraz 
widzę 
pana. Miał mocny kark, kapelusz i laskę. Był bardzo piękny, podobny do Johna 
Barrymore’a w 
roli barona Gaigerna w Grand Hotelu. No i zakochałam się jak głupia - zamyśliła 
się któryś raz z 
ręką w kieszeni sweterka. Na ustach błąkało jej się jakieś drogie, choć odległe 
wspomnienie. - 
Może dlatego nigdy nie rozpaczałam z powodu niewierności mego męża.
Corso spojrzał w lewo i w prawo, jakby nie byli sami w pokoju, po czym pochylił 
się 
konfidencjonalnie.
- Zaledwie trzysta lat temu spalono by panią za tę opowieść.
Wydała z siebie gardłowy pomruk zadowolenia, dusząc przy tym śmiech, i wspięła 
się na 
palce, żeby wyszeptać mu podobnym tonem:
- Trzysta lat temu nikomu bym tego nie opowiedziała. Ale znam wielu, którzy 
chętnie 
zaprowadziliby mnie na stos - dołeczki towarzyszyły kolejnemu uśmiechowi. Ta 
kobieta 
uśmiechała się zawsze, doszedł do wniosku Corso, ale jej błyszczące roześmiane 
oczy 
pozostawały czujne i badawcze. - I to dzisiaj, pod koniec dwudziestego wieku.
Podała mu Dziewięcioro Wrót i patrzyła, jak kartkuje książkę powoli, z trudem 
powstrzymując się przed natychmiastowym przestudiowaniem różnic w dziewięciu 
rycinach. 
Były nienaruszone, jak stwierdził od razu z ulgą. Zatem Bibliografia Mateu 
zawierała błąd: 
żadnemu z trzech egzemplarzy nie brakowało ostatniego sztychu. Numer Trzy był 
zdecydowanie 
bardziej sfatygowany niż egzemplarz Vara Borji i niż własność Victora Fargasa, 
zanim trafiła do 
kominka. Spód książki nosił ślady działania wilgoci, niemal na wszystkich 
kartkach widać było 
plamy. Również oprawa wymagała generalnego oczyszczenia, ale poza tym egzemplarz 
był 
chyba kompletny.
- Napije się pan czegoś? - spytała baronowa. - Może być kawa albo herbata.
Żadnych naparów z czarodziejskich liści - pomyślał Corso poddając się. Nawet z 
ziółek.
- Kawa.
Dzień był słoneczny, nad wieżami Nôtre-Dame rozpościerał się czysty błękit. 
Corso 
podszedł do okna i rozsunął firanki, żeby móc uważniej przyjrzeć się książce. 
Dwa piętra niżej, 
na kamiennej ławce pod bezlistnymi drzewami na brzegu Sekwany, ubrana w 
kurteczkę 
dziewczyna czytała książkę. Wiedział, że to Trzej muszkieterowie - miała ją ze 
sobą rano przy 
śniadaniu. Później łowca książek ruszył ulicą Rivoli świadom, że dziewczyna 
podąża piętnaście, 
dwadzieścia kroków za nim. Naumyślnie jej nie zauważał, ona też nie podchodziła 
bliżej. Teraz 
podniosła głowę. Musiała go widzieć z dołu, jak stoi w oknie z Dziewięciorgiem 
Wrót w 
dłoniach, ale nie posłała mu żadnego sygnału. Patrzyła tylko spokojnie i bez 
ruchu, do chwili gdy 
wycofał się w głąb pokoju. Kiedy znów się wychylił, powróciła już do lektury 
powieści.
Pośród stolików i książek przechadzała się sekretarka, kobieta w średnim wieku i 
grubych 
okularach, ale kawę przyniosła osobiście Frida Ungern. Dwie filiżanki na 
srebrnej tacy, którą 
trzymała z łatwością. Jednym spojrzeniem powstrzymała go przed zaoferowaniem jej 
pomocy. 
Usiedli przy biurku pełnym książek, doniczek, papierów i fiszek.
- Skąd pomysł na taką fundację?
- Kwestia ulg podatkowych. Poza tym przychodzą tu ludzie, spotykam 
współpracowników - uśmiechnęła się melancholijnie. - Jestem ostatnią wiedźmą i 
czułam się 
samotna.
- Ani trochę nie wygląda pani na wiedźmę - Corso odpowiedział uśmiechem królika 
sympatycznego i spontanicznego. - Czytałem pani Izis.
Trzymając filiżankę w dłoni uniosła kikut prawej ręki i pochyliła głowę, jakby 
chciała 
poprawić włosy na szyi. Ten nie dokończony gest był stary jak świat: gest 
podświadomej 
kokieterii.
- I podobała się panu?
Popatrzył jej prosto w oczy poprzez opary z filiżanki, którą właśnie podniósł do 
ust.
- Bardzo.
- A niektórym niespecjalnie. Wie pan, co napisali w „Osservatore Romano”? 
Żałowali, że 
nie ma już indeksu Świętego Oficjum. I ma pan słuszność - wskazała podbródkiem 
na 
Dziewięcioro Wrót, które Corso położył obok siebie na blacie - kiedyś spalono by 
mnie żywcem, 
tak jak biedaka, który napisał tę ewangelię według Szatana.
- Pani baronowo, czy rzeczywiście wierzy pani w diabła?
- Proszę nie mówić do mnie „baronowo”, to niepoważne.
- To jak mam się do pani zwracać?
- Nie wiem. Może „pani Ungern”. Albo „Frido”.
- Wierzy pani w diabła, pani Ungern?
- Na tyle, żeby poświęcić mu życie, bibliotekę, fundację, wieloletnią pracę i 
pięćset stron 
nowej książki...- wpatrywała się weń z zaciekawieniem. Corso zdjął okularki i 
zaczął je 
przecierać. Bezradny uśmiech dopełniał dzieła. - A pan?
- Wszyscy zadają mi ostatnio to pytanie.
- To naturalne. Dopytuje się pan o książkę, która w jakiejś mierze wymaga wiary.
- Moja wiara jest zazwyczaj dość zredukowana - Corso postanowił zdobyć się na 
odrobinę szczerości. To mogło się opłacić. - Tak naprawdę pracuję za pieniądze.
Na twarz wróciły dołeczki. Pomyślał, że z pół wieku temu musiała być piękna. W 
czasach, gdy - drobna i żwawa - odprawiała czary czy coś w tym stylu, jeszcze 
obiema rękami. 
Ślady tamtych lat zostały do dziś.
- Szkoda - odezwała się Frida Ungern. - Inni, którzy pracują za darmo, bez 
zastrzeżeń 
uwierzyli w bohatera tej książki... Albert Wielki, Raimunt Llull, Roger Bacon 
nigdy nie 
kwestionowali jego istnienia, zastanawiali się tylko nad jego atrybutami.
Corso nałożył okularki i wsączył nieco sceptycyzmu w swój uśmiech.
- To było kiedyś.
- Ale po co się cofać tak daleko? „Demon istnieje nie tylko jako symbol zła, ale 
jako byt 
fizyczny...” Jak się panu podoba? A napisał to Paweł VI. W roku 1974.
- To zawodowiec - przyznał bezstronnie Corso. - Miał zapewne swoje powody.
- W rzeczywistości potwierdził tylko dogmat: istnienie diabła zadekretowano na 
czwartym soborze laterańskim. To był rok 1215... - przerwała i spojrzała nań z 
powątpiewaniem. 
- Interesują pana takie szczegóły? Jak dam się ponieść, mogę się zrobić 
nieznośnie uczona - 
dołeczki się pogłębiły. - Zawsze chciałam być najlepsza w klasie. Taka mądra 
myszka.
- Jestem pewien, że była pani. Dawali pani szarfę?
- Jasne. A inne dziewczyny mnie nienawidziły.
Roześmiali się oboje i łowca książek czuł, że przeciągnął Fridę Ungern na swoją 
stronę. 
Wyjął więc papierosy z kieszeni płaszcza i podał jej. Odmówiła, przyjrzawszy mu 
się z pewnym 
lękiem. Nie zwracając na to uwagi, Corso zapalił.
- Dwa stulecia później - ciągnęła baronowa patrząc na Corsa wciąż pochylonego 
nad 
płonącą zapałką - bulla papieża Innocentego VIII Summis desiderantes affectibus 
potwierdziła, że 
Europa Zachodnia przeżywa plagę demonów i czarownic. To wtedy dwaj dominikanie, 
Kramer i 
Sprenger, zredagowali Malleus Maleficarum, podręcznik dla inkwizytorów...
Corso podniósł palec wskazujący.
- Lyon, rok 1519. In octavo, gotyk, bez nazwisk autorów. Przynajmniej tak jest w 
znanym 
mi egzemplarzu.
- Nieźle... - popatrzyła nań z podziwem. - Ja mam wydanie późniejsze - wskazała 
regał. - 
Tam pan może obejrzeć. Też Lyon, drukowane w 1669. Ale pierwsze wydanie pochodzi 
z 1486... 
- przymknęła z niezadowoleniem oczy. - Kramer i Sprenger byli głupimi 
fanatykami. Ich Malleus 
to stek nonsensów. Można by go nawet uznać za śmieszny, gdyby na jego podstawie 
nie 
torturowano i nie spalono tysięcy nieszczęśników.
- Na przykład Aristidego Torchii.
- Chociażby. Z tym że on akurat nie był niewiniątkiem.
- Co pani o nim wie?
Baronowa pokręciła głową, dopiła resztę kawy i ponownie skrzywiła się z 
niesmakiem.
- Torchiowie byli rodziną zamożnych kupców weneckich, zajmujących się importem 
papieru czerpanego z Hiszpanii i Francji. Młody Aristide wcześnie pojechał do 
Holandii, gdzie 
wyuczył się profesji u wspólników jego ojca, samych Elzevierów. Przebywał tam 
czas jakiś, po 
czym udał się do Pragi.
- O tym nie wiedziałem.
- To już pan wie. Praga była wówczas europejską stolicą magii i wiedzy tajemnej, 
jak 
Toledo cztery wieki wcześniej... Zbiera pan to do kupy? Torchia zamieszkał koło 
kościoła Matki 
Boskiej Śnieżnej, niedaleko placu Jungmanna, w dzielnicy magii, gdzie stoi dziś 
pomnik Jana 
Husa. Pamięta pan Husa koło stosu?
- „Z moich popiołów narodzi się łabędź, którego spalić nie zdołacie”?
- Otóż to. Łatwo się z panem dogadać. Chyba wie pan o tym i dzięki temu mniej ma 
pan 
problemów w pracy... - nieopatrznie wciągnęła nieco dymu z papierosa i spojrzała 
nań z lekkim 
wyrzutem. Corso nawet nie drgnął.
- Gdzie to zostawiliśmy naszego drukarza? Aha, już. Praga, akt drugi: Torchia 
przenosi 
się niedaleko, do dzielnicy żydowskiej, do domu koło synagogi. W tej okolicy 
światła w oknach 
widać całą noc. Kabaliści poszukują magicznej formuły Golema. Po jakimś czasie 
znów zmienia 
mieszkanie, przeprowadza się na Malą Stranę... - uśmiechnęła się 
porozumiewawczo. - Co panu 
to przypomina?
- Pielgrzymkę. Albo podróż naukową, jak byśmy dziś to nazwali.
- Zgadzam się z panem - baronowa przytaknęła z zadowoleniem. Corso uzyskał prawo 
do 
adopcji i żwawo piął się po drabinie zaszczytów. - Nie przypadkiem Aristide 
Torchia porusza się 
po trójkącie, wewnątrz którego zgromadzono całą ówczesną wiedzę hermetyczną. W 
samej 
Pradze, gdzie słychać echo kroków Agryppy i Paracelsusa, gdzie zachowały się 
ostatnie 
manuskrypty magii chaldejskiej, klucze do tajemnic pitagorejskich, zagubione lub 
rozproszone 
po masakrze pod Metapontum... - pochyliła się nieco i ściszyła głos niczym panna 
Marple 
zamierzająca wyznać swej najdroższej przyjaciółce, że znalazła cyjanek w 
herbatnikach. - W 
tejże Pradze, panie Corso, w mrocznych gabinetach, żyją ludzie, którzy znają 
carmina, sztukę 
zaklęć, oraz nekromancję, czyli umiejętność porozumiewania się ze zmarłymi - 
zrobiła pauzę, 
wstrzymała oddech, po czym wyszeptała: - A także goecia...
- Sztukę kontaktowania się z diabłem.
- Właśnie - baronowa usiadła wygodnie w fotelu, delektując się gorszącym 
aspektem tej 
historii. W oczach miała blask, była w swoim żywiole. Mówiła nieco pospiesznie, 
jakby miała 
jeszcze dużo do opowiedzenia, a niewiele czasu. - W owym czasie Torchia mieszka 
w domu, 
gdzie przechowywane są karty i ryciny ocalałe z pożogi wojennej i rąk ich 
prześladowców. 
Pozostałości magicznej księgi, która otwierała wrota wiedzy i władzy: 
Delomelanikon. Samo 
słowo przywołuje ciemności. 
Wyrzekła to tonem konspiratora, nieco teatralnie, ale z uśmiechem. Może sama nie 
brała 
tego wszystkiego na serio, a może sugerowała Corsowi zachowanie stosownej 
rezerwy.
- Po zakończeniu nauk - ciągnęła - Torchia wraca do Wenecji... Proszę zwrócić 
uwagę na 
ten istotny szczegół: Włochy nie są dlań krajem bezpiecznym, a jednak opuszcza 
względnie 
spokojną Pragę i rusza do rodzinnego miasta, gdzie publikuje całą serię 
kłopotliwych książek, 
które w ostateczności doprowadzają go na stos... Osobliwe, nieprawdaż?
- Tak jakby miał do spełnienia jakąś misję.
- Tak. Ale kto mu ją zlecił? - baronowa otwarła Dziewięcioro Wrót na stronie 
tytułowej. - 
To „Za specjalnym przyzwoleniem zwierzchników” daje do myślenia, co? Jest wysoce 
prawdopodobne, że podczas pobytu w Pradze Torchia związał się z jakimś tajnym 
bractwem, 
które nakazało mu, by niósł przesłanie. Taki rodzaj apostolstwa.
- Już wcześniej nazwała to pani „ewangelią według Szatana”.
- Możliwe. Rzecz w tym, że Torchia wydał Dziewięcioro Wrót w najgorszym 
momencie. 
W latach 1550-1666 wyznawcy neoplatonizmu humanistycznego i członkowie ruchów 
hermetyczno-kabalistycznych przegrywali batalię posądzani o demoniczne 
powiązania. Giordano 
Bruno, John Dee i im podobni ginęli na stosach albo, prześladowani, umierali w 
nędzy. Po 
zwycięstwie kontrreformacji Inkwizycja dosłownie spuchła: zorganizowano ją 
niegdyś do walki 
z herezją, tymczasem wyspecjalizowała się w wiedźmach, magach i czarach tylko po 
to, żeby 
uzasadnić swój haniebny byt. I oto dostawała na tacy drukarza paktującego z 
diabłem... Trzeba 
zresztą sobie jasno powiedzieć, że Torchia ułatwił im zadanie. Proszę posłuchać 
- przerzuciła na 
chybił trafił kilka kartek. - Pot. m.vere im.go... - podniosła wzrok na Corsa. - 
Przetłumaczyłam 
sporo fragmentów, klucz nie jest specjalnie trudny. „Potrafię ożywić figury 
woskowe - czytamy 
w tekście - I zatrząść księżycem w posadach, i wrócić ciało umarłym...” Co pan o 
tym sądzi?
- Dziecinada. Że też za takie rzeczy palono...
- Może, może, nigdy nic nie wiadomo... Lubi pan Szekspira?
- To i owo.
- „Więcej jest rzeczy na niebie i ziemi, niż się wydaje naszym filozofom...” [W 
Shakespeare, Hamlet, przekład Stanisława Barańczaka.]
- Hamlet. Wątpiący chłoptaś.
- Drogi panie Corso, nie każdy zasługuje, nie każdy potrafi dostąpić tych 
mrocznych 
spraw. Stara zasada mówi: masz wiedzieć i milczeć.
- A Torchia nie milczał...
- Wie pan zapewne, że według Kabały Bóg posiada straszne, tajemne imię...
- Tetragrammaton.
- Otóż właśnie. Na jego czterech literach wspiera się cała harmonia i równowaga 
wszechświata... Objawił to archanioł Gabriel Mahometowi: „Bóg skrywa się za 
siedemdziesięcioma tysiącami zasłon ze świata i ciemności. A gdyby zasłony te 
się podniosły, 
nawet ja byłbym unicestwiony...” Ale nie tylko Bóg nosi takie imię. Diabeł też 
ma własną, 
przerażającą, złowrogą kombinację liter. Wystarczy je wymówić, by go 
przywołać... I rozpętać 
straszliwe następstwa.
- To nic nowego. Znamy to sprzed czasów chrześcijaństwa i judaizmu. Wtedy 
nazywało 
się to puszką Pandory.
Spojrzała nań z satysfakcją, jakby zamierzała mu przyznać dyplom dla 
wyróżniającego 
się ucznia.
- Świetnie, drogi panie. Istotnie przez całe życie mówimy o tym samym, tylko 
używamy 
różnych określeń. Izis i Matka Boża, Mitra i Jezus Chrystus, 25 grudnia jako 
Boże Narodzenie i 
święto zimowego przesilenia, rocznica niezwyciężonego słońca... Proszę nie 
zapominać, że 
Grzegorz Wielki już w VII wieku zalecał misjonarzom, żeby nie potępiali świąt 
pogańskich, 
tylko nadawali im chrześcijańską interpretację.
- Miał handlowe wyczucie. To w gruncie rzeczy manewr kupiecki: przyciągnąć obcą 
klientelę. Chciałbym usłyszeć, co wie pani o puszce Pandory i jej pochodnych. W 
nawiązaniu do 
paktów diabelskich.
- Sztuka zamykania diabłów w butelce i w księgach jest bardzo stara... Gerwazy z 
Tilbury 
i Gerson napomykali o tym już w wieku XIII i XIV. Jeśli zaś chodzi o pakty z 
demonem, tradycja 
sięga jeszcze dawniej: począwszy od Księgi Henocha przez Kabałę i Ojców Kościoła 
aż po 
świętego Hieronima. Nie zapominając o biskupie Teofilu, zwanym - co za 
zbieżność! - 
„miłośnikiem wiedzy”, autentycznym Fauście, oraz o Rogerze Baconie... A także o 
papieżu 
Sylwestrze II, który ponoć skradł Saracenom księgę, „zawierającą wszystko, co 
wiedzieć 
należy”.
- Czyli wszystko sprowadza się do zdobywania wiedzy.
- Oczywiście. Tylu cierpień i wrót Czeluści nie przechodzi się raptem dla 
zabawy. Wedle 
zaawansowanej wiedzy demonologicznej Lucyfer jest symbolem mądrości. W Księdze 
Rodzaju 
diabłu pod postacią węża udaje się namówić człowieka, by ten poniechał roli 
głupiego samotnika 
i otworzył się na świadomość, wolną wolę, światłość... Oraz na ból i niepewność, 
jakie za tą 
wiedzą i tą wolnością idą.
Wspomnienie nocnej rozmowy było zbyt świeże, by Corso nie pomyślał w tym 
momencie 
o dziewczynie. Wziął do ręki Dziewięcioro Wrót i pod pozorem chęci przyjrzenia 
im się w 
lepszym świetle znów zbliżył się do okna. Zniknęła. Zdziwiony zerknął ku obu 
krańcom ulicy, na 
nabrzeże i kamienne ławki pod drzewami na chodniku, ale nigdzie jej nie dojrzał. 
Zaintrygowało 
go to, jednak nie miał czasu myśleć. Frida Ungern znów mówiła:
- Lubi pan zgadywanki? Zadania z ukrytym kluczem? Czymś takim jest w pewnym 
sensie 
książka, którą trzyma pan w dłoni. Diabeł, jak każde inteligentne stworzenie, 
lubi gry i zagadki. 
Wyścigi z przeszkodami, podczas których odpadają słabi i ułomni, a triumfują 
jedynie duchy 
wyższe, wtajemniczeni. - Podszedłszy do stołu Corso położył na nim książkę 
otwartą na stronie z 
frontyspisem i wężem-ouroborosem owiniętym wokół drzewa. - Ten, kto widzi tu 
tylko węża 
pożerającego własny ogon, nie zasługuje na to, by iść dalej.
- Do czego służy ta książka? - spytał Corso.
Baronowa podniosła palec do ust jak jeździec z pierwszej ryciny. Uśmiechała się.
- Jan z Patmos mówi, że za panowania drugiej Bestii, przed ostateczną bitwą na 
polach 
Armageddon, „nikt nie może kupić ni sprzedać, kto nie ma znamienia, imienia 
Bestii lub liczby 
jej imienia...” W oczekiwaniu na nadejście godziny Łukasz, kończąc relację z 
kuszenia na 
pustyni, opowiada nam (4,13), że diabeł, trzykrotnie odtrącony, „odstąpił od 
Niego aż do czasu”* 
[*Wg. Biblii Tysiąclecia] Pozostawił jednak niecierpliwym kilka dróg, żeby mogli 
wejść z nim w 
kontakt. Paktować z nim.
- Zaprzedać mu duszę.
Frida Ungern z trudem powstrzymała konfidencjonalny uśmiech. Istna panna Marple 
plotkująca przy herbatce o sprawach diabelskich. Jeszcze nie słyszałaś 
najnowszych historii o 
Szatanie. Brak mi słów, kochana Peggy.
- Diabeł nie jest już tak nieostrożny - odezwała się - jak w okresie naiwnej 
młodości, 
kiedy popełniał błędy: raz na jakiś czas któraś dusza wymykała mu się z rąk w 
ostatniej chwili, 
podstępnie salwując się ucieczką dzięki miłości, Bożemu miłosierdziu czy innym 
tego typu 
wybiegom. Dlatego zdecydował się na klauzulę bezwarunkowego zaprzedania ciała i 
duszy (po 
upływie terminu), „bez jakiegokolwiek prawa do odkupienia czy późniejszego 
odwoływania się 
do miłosierdzia Bożego...” Klauzula ta oczywiście znajduje się w tej książce.
- Pieski świat - rzekł Corso. - Nawet Lucyfer musi się uciekać do kruczków 
prawnych.
- Proszę to zrozumieć. Dziś ludzie szachrują wszystkim, duszą też. Klienci 
diabła 
wymigują się na wszelkie sposoby, żeby tylko nie dopełnić warunków umowy. Ma 
tego dosyć, i 
słusznie.
- Co jeszcze zawiera książka? Co oznacza te dziewięć sztychów?
- Zasadniczo są hieroglifami, które należy odczytać. W połączeniu z tekstem dają 
potęgę. 
Zawarta w nich reguła pozwala utworzyć tajemne imię, które przyzywa Szatana.
- To działa?
- Nie. Jest fałszywa.
- Próbowała pani?
Na twarzy Fridy Ungern odmalował się wyraz zgorszenia.
- Naprawdę wyobraża mnie pan sobie w kręgu magicznym, jak przywołuję Belzebuba? 
W 
moim wieku? Niech pan się zlituje... Co z tego, że pół wieku temu przypominał 
Johna 
Barrymore’a? Nawet najwięksi amanci się starzeją. Ma pan pojęcie, co oznacza 
rozczarowanie 
dla starej kobiety? Wolę pozostać wierna wspomnieniom z młodości.
Szczwany Corso zrobił zdumioną minę.
- Sądziłem, że diabeł i pani... Pani czytelnicy uważają panią za zagorzałą 
czarownicę.
- A nie mają racji. Moja skłonność do diabła ma podłoże nie emocjonalne, lecz 
finansowe 
- spojrzała wokół siebie i w kierunku okna. - Fortunę mego męża przepuściłam na 
tę bibliotekę, a 
żyję z praw autorskich.
- Rzecz jasna są to sumy nie do pogardzenia. W działach księgarskich wielkich 
sklepów 
rządzi nie kto inny, lecz pani.
- Ale życie też kosztuje, drogi panie Corso. I to niemało, szczególnie kiedy dla 
zdobycia 
rzadkich egzemplarzy trzeba dogadywać się z ludźmi pokroju naszego przyjaciela 
pana 
Montegrifa. Szatan okazuje się w dzisiejszych czasach po prostu dobrą 
inwestycją, ot co. Mam 
siedemdziesiąt lat i szkoda mi czasu na głupie i nieopłacalne imprezy typu Klub 
Samotnych 
Serc... Rozumie pan?
Tym razem Corso się uśmiechnął.
- Aż za dobrze.
- Mogę stwierdzić - ciągnęła baronowa - że ta książka jest fałszywa, ponieważ 
zbadałam 
ją dogłębnie. Coś w niej nie pasuje: są tu jakieś laguny, białe plamy. Mówię 
oczywiście w 
przenośni, bo książka jako taka jest kompletna...
Mój egzemplarz należał do madame de Montespan, kochanki Ludwika XIV, najwyższej 
kapłanki Szatana, której udało się wpleść rytuał czarnej mszy w dworski rozkład 
zajęć... Znany 
jest list pani Montespan do jej przyjaciółki i zauszniczki madame de Peyrolles, 
w którym narzeka 
na niedoskonałości pewnej książki: „Zawiera wszystko to, co mędrcy uznali za 
istotne, a przecież 
jest jakaś nieścisłość, jakaś gra słów, z której w żaden sposób nie można ułożyć 
właściwego 
porządku...”
- Do kogo jeszcze należała?
- Do hrabiego Saint-Germain, który sprzedał ją Cazotte’owi.
- Jacques’owi Cazotte’owi?
- Właśnie jemu. Autorowi Diabła zakochanego, zgilotynowanemu w 1792 roku... Zna 
pan 
tę książkę?
Corso dyskretnie skinął głową. Powiązania były już tak oczywiste, że aż 
niemożliwe.
- Czytałem kiedyś.
Gdzieś w głębi domu zadzwonił telefon. Na korytarzu rozległy się kroki 
sekretarki, po 
czym wszystko ucichło.
- Wracając do Dziewięciorga Wrót - mówiła dalej baronowa - ślad po nich ginie w 
Paryżu 
w czasach Terroru. Później pojawiają się jakieś mgliste wzmianki. Gérard de 
Nerval wspomina w 
jakimś artykule, że widział książkę w domu przyjaciela...
Corso zamrugał niedostrzegalnie powiekami.
- Do jego przyjaciół należał Dumas - rzekł podniecony.
- Tak, ale Nerval nie precyzuje, u kogo ją widział. Natomiast na pewno kolejny 
raz 
wypłynęła na powierzchnię dopiero podczas wyprzedaży biblioteki pétainowca, 
kiedy trafiła do 
moich rąk.
Corso przestał słuchać. Według legendy Gérard de Nerval powiesił się na wstążce 
od 
gorsetu pani de Montespan. A może pani de Maintenon?... Tak czy inaczej trudno 
nie dostrzec 
związku z paskiem fartucha Enriquego Taillefera.
Te rozmyślania przerwało wejście sekretarki. Ktoś dzwonił do Corsa. Przeprosił 
na 
chwilę, minął stoły czytelnicze, przeszedł przez korytarz pełen kolejnych 
książek i doniczek. W 
kącie, na stoliku z orzecha, znajdował się stary metalowy telefon. Obok aparatu 
leżała słuchawka.
- Halo?
- Corso? Tu Irene Adler.
- No jasne - zerknął za siebie w głąb korytarza. Sekretarka już sobie poszła. - 
Dziwiłem 
się, że zeszłaś z posterunku. Skąd dzwonisz?
- Z baru na rogu. Jakiś mężczyzna obserwuje dom, dlatego tu przyszłam.
Corso nie odezwał się, tylko powoli wciągnął powietrze. Odszukał zębami skórkę 
na 
kciuku przy paznokciu i szarpnął. Wcześniej czy później musiało do tego dojść - 
pomyślał ze 
złośliwą rezygnacją. On należy do krajobrazu albo scenografii. Potem zadał 
pytanie, które od 
początku uważał za zbyteczne:
- Jak wygląda?
- Brunet, ma wąsy i dużą bliznę na twarzy - w głosie dziewczyny był spokój, ani 
śladu 
emocji czy strachu. - Siedzi w szarym BMW zaparkowanym po drugiej stronie ulicy.
- Widział cię?
- Nie wiem. Ale ja jego widzę. Już od godziny tu jest. Wysiadł dwa razy: raz, 
żeby 
sprawdzić listę lokatorów, drugi, żeby kupić gazety.
Corso wypluł skórkę z ust i zaczął ssać palec. Czuł się źle.
- Słuchaj. Nie wiem, o co chodzi temu facetowi. Nie wiem nawet, czy należycie do 
tego 
samego spisku. Ale nie podoba mi się, że kręci się w pobliżu ciebie. Nic mi się 
tu nie podoba. 
Wracaj do hotelu.
- Zwariowałeś, Corso. Pójdę tam, gdzie powinnam iść.
Dodała jeszcze „pozdrowienia dla Treville’a” i odłożyła słuchawkę. Corso zrobił 
minę na 
poły rozdrażnioną, na poły sarkastyczną - myślał o tym samym i wcale go nie 
bawiła ta 
zbieżność. Dlatego stał jeszcze przez chwilę spoglądając na słuchawkę, zanim 
odłożył ją na 
widełki.
No jasne, czytała Trzech muszkieterów, przecież miała otwartą książkę, kiedy 
wyglądał 
przez okno. W trzecim rozdziale w trakcie audiencji u dowódcy królewskich 
muszkieterów, pana 
de Tréville, świeżo przybyły do Paryża d’Artagnan widzi przez okno Rocheforta. 
Pędząc po 
schodach w dół potrąca ramię Atosa i pendent Portosa i nadeptuje chustkę 
Aramisa. 
Pozdrowienia dla Tréville’a. Jeśli żartowała spontanicznie, to brawo. Tyle że 
Corsowi nie było 
do śmiechu.
Jeszcze chwilę postał w mrocznym korytarzu i zastanawiał się. Może tego właśnie 
się po 
nim spodziewano, że pogna schodami ze szpadą w dłoni, zwabiony przez Rocheforta. 
Częścią 
planu mógł być nawet ten telefon. A może oni chcieli mu zacisnąć pętlę, a 
dziewczyna usiłowała 
go ostrzec przed tym planem. Jeżeli w ogóle był jakiś plan. I jeżeli - Corso był 
za stary, żeby dać 
się pociąć na kawałki za kogokolwiek - dziewczyna grała czysto.
Co za czasy, pomyślał. Pełne absurdu. Po tylu książkach i filmach, po poznaniu 
tylu 
poziomów lektury, prawie nie sposób było stwierdzić, czy przed tobą leży 
oryginał, czy kopia, 
kiedy gra luster odbija obraz rzeczywisty, kiedy odwrócony, a kiedy ich 
połączenie. I jakie 
intencje przyświecają autorowi. Równie łatwo było zaniemówić z wrażenia i zagrać 
na nosie. 
Ponownie uświadomił sobie, że bardzo zazdrości praprapradziadkowi z jego wąsami 
grenadiera i 
zapachem prochu nad bagnami Flandrii. W tamtej epoce sztandar wciąż jeszcze był 
sztandarem, 
Cesarz był Cesarzem, a róża była różą, była różą. Teraz, w Paryżu, jedno w 
każdym razie 
wydawało mu się oczywiste: nawet jako czytelnik drugiego stopnia gotów był 
przystać na tę grę 
tylko do pewnego momentu. Nie był ani na tyle młody, ani naiwny, ani 
wysportowany, żeby 
pędzić i pojedynkować się na terenie wskazanym przez adwersarzy, żeby umawiać 
się na trzy 
walki co dziesięć minut u karmelitów bosych czy diabli wiedzą gdzie. Gdyby miał 
powiedzieć 
„witam serdecznie”, to postarałby się zbliżyć do Rocheforta od korzystnej dla 
siebie strony, 
najlepiej od tyłu i z łomem w dłoniach. Był mu to winien od czasu tamtej uliczki 
w Toledo, nie 
licząc nawarstwienia rachunków w Sintrze. Corso należał do tych, co swoje 
rachunki wyrównują 
z zimną krwią. I bez pośpiechu.
XI. Na brzegu Sekwany
„Sądzę, iż ta tajemnica uchodzi 
za niemożliwą do rozwikłania 
właśnie z tego powodu, dla którego 
należałoby ją uważać za łatwą do rozwiązania”.
(E.A. Poe, Zabójstwo przy Rue Morgue, 
przekład Stanisława Wyrzykowskiego)
- Klucz jest dziecinnie prosty - rzekła Frida Ungern - abrewiatura identyczna z 
tą, jaką 
stosowano w dawnych manuskryptach łacińskich. Może dlatego, że Aristide Torchia 
większość 
tekstu przepisał dosłownie z innego rękopisu. Na przykład z legendarnego 
Delomelikonu. Tekst 
pod pierwszą ilustracją jest oczywisty dla każdego, kto choć trochę liznął 
języka hermetycznego: 
NEM. PERV.T QUI N.N LEG. CERT.RIT znaczy oczywiście NEMO PERVENIT QUI NON 
LEGITIME CERTAVERIT. - „Nie trafi tam nikt, kto w walce nie przestrzega 
reguł...”
Pili już trzecią kawę. Było oczywiste, że przynajmniej z formalnego punktu 
widzenia 
Corso został zaakceptowany. Zobaczył, że baronowa z zadowoleniem kiwa głową.
- Bardzo dobrze... Czy jest pan w stanie zinterpretować któryś z elementów na 
ilustracji?
- Nie - skłamał Corso bez zmrużenia oka. Właśnie odkrył, że w tym egzemplarzu 
warowne miasto, ku któremu zmierzał jeździec, posiadało nie cztery, ale trzy 
wieże. - Oprócz 
wymownej miny postaci.
- Właśnie. Zwraca się do adepta z palcem na ustach sugerując milczenie. Chodzi o 
tacere 
filozofów wiedzy tajemnej. W głębi mur otacza miejskie wieże, czyli tajemnicę. 
Proszę zwrócić 
uwagę na to, że drzwi są zamknięte. Trzeba je otworzyć.
Corso w napięciu przerzucił kilka stronic, aż dotarł do drugiej ksylografii: 
pustelnik u 
innych drzwi, dzierżący klucze w prawej dłoni. Pod spodem napis: CLAUS. PAT.T.
- CLAUSAE PATENT - odszyfrowała bez trudu baronowa. - „Zamknięte stoi otworem”, 
czyli zamknięte drzwi... Pustelnik jest symbolem poznania, nauki, wiedzy. Widzi 
pan, obok niego 
czarny pies, taki sam jak ten, który podobno towarzyszył Agryppie. Wierny 
pies... Od Plutarcha 
po Brama Stokera i jego Drakulę, że nie wspomnę o Fauście Goethego, czarny pies 
to jedno z 
ulubionych wcieleń diabła. Natomiast latarnia przynależy filozofowi Diogenesowi, 
który gardził 
potęgami doczesnymi i prosił Aleksandra jedynie o to, by się odsunął i nie 
rzucał cienia, bo 
zasłania mu słońce, światło.
- A litera tet?
- Nie jestem pewna - stuknęła delikatnie w kartkę. - Pustelnik z Tarota, bardzo 
podobny 
do tego, czasem ma ze sobą węża, czasem kij, który go symbolizuje. W okultyzmie 
wąż i smok 
są strażnikami cudownej siedziby, ogrodu albo Runa, i śpią z otwartymi oczyma. 
Są 
Zwierciadłem Sztuki.
- Ars diavoli - rzekł machinalnie Corso, na co baronowa odpowiedziała zdawkowym, 
tajemniczym uśmiechem. On w każdym razie miał świadomość - dzięki Fulcanellemu i 
innym 
dawno czytanym książkom - że określenie Zwierciadło Sztuki odnosiło się nie do 
demonologii, 
lecz do alchemii. Zastanawiał się, ile szarlatanerii było w erudycji, jaką 
popisywała się jego 
rozmówczyni, i westchnął głęboko. Czuł się jak poszukiwacz złota stojący po pas 
w wodzie z 
przetakiem w dłoni. Ostatecznie - wnioskował - pięćset stron bestsellera 
należało czymś zapełnić.
Ale Frida Ungern była już przy trzeciej ilustracji: - Napis brzmi: VERB. D.SUM 
C.S.T 
ARCAN., czyli VERBUM DIMISSUM CUSTODIAT ARCANUM. Możemy to przetłumaczyć jako: 
„Zagubione słowo strzeże tajemnicy”. A i rycina jest znacząca: most, czyli 
łącznik między 
brzegiem jasnym i ciemnym. Sens jest oczywisty dla znawców mitologii klasycznej 
i dla 
wielbicieli wyścigów planszowych. Most może łączyć ziemię z niebem albo z 
piekłem, podobnie 
jak tęcza... Naturalnie żeby na niego wkroczyć, najpierw należy otworzyć warowne 
wrota, które 
bronią doń dostępu.
- A łucznik ukryty w chmurach?
Tym razem z trudem opanował własny głos. W egzemplarzach numer Jeden i Dwa na 
ramieniu łucznika widniał pusty kołczan. W numerze Trzy z kołczanu wystawała 
jedna strzała. 
Frida Ungern oparła na niej palec.
- Łuk jest atrybutem Apollina i Diany, promieniem światła Najwyższej Potęgi. 
Gniewem 
boga czy też Boga. Jest przeciwnikiem, który czyha na próbujących przekroczyć 
most - pochyliła 
się i zaczęła mówić porozumiewawczym szeptem. - Tutaj symbolizuje złowrogie 
ostrzeżenie. 
Zniechęca do igrania z tymi sprawami.
Corso skinął głową i odnalazł czwartą ksylografię. Czuł, jak kolejne zasłony w 
głowie 
pękają z trzaskiem. Wrota zaczynały się otwierać ze skrzypieniem nader 
nieprzyjemnym. Teraz 
miał przed sobą błazna z kamiennym labiryntem. Napis brzmiał: FOR. N.N OMN. 
A.QUE. Frida 
Ungern odcyfrowała go jako FORTUNA NON OMNIBUS AEQUE: „Szczęście nie dla 
wszystkich 
jednakie”.
- Postać odpowiada błaznowi z Tarota - wyjaśniła. - Także islamskiemu głupcowi-
wybrańcowi Bożemu. Oczywiście ma też w ręku węża lub zastępującą go laskę... To 
średniowieczny trefniś i karciany joker. Symbolizuje Przeznaczenie, ślepy los, 
kres 
wszechrzeczy, zakończenie spodziewane bądź niespodziewane, w zależności od tego, 
co pokażą 
kości. W średniowieczu błaźni byli uprzywilejowani: wolno im było robić rzeczy 
zabronione 
innym. Mieli za zadanie przypominać panom o nieuchronnej śmierci, o tym, że ich 
koniec jest 
równie nieuchronny jak w przypadku pozostałych ludzi...
- Napis głosi coś przeciwnego - wtrącił Corso. - „Szczęście nie dla wszystkich 
jednakie”.
- Zgadza się. Buntownicy, którzy z narażeniem życia walczą o wolność, mogą 
wygrać los 
odmienny. O tym traktuje ta książka, dlatego mamy tu błazna, paradygmat 
wolności. To jedyny 
człowiek naprawdę wolny i jednocześnie najmądrzejszy. Wedle filozofów okultyzmu 
błazen 
tożsamy jest z Merkuriuszem alchemików, żywym srebrem, Merkury, wysłannik bogów, 
przeprowadza dusze przez królestwo cieni...
- Przez labirynt.
- Tak. Oto i on - wskazała rycinę. - Jak pan widzi, wejście jest zamknięte.
Wyjście też - pomyślał Corso i zadrżał bezwiednie, po czym przerzucił dziewięć 
kartek w 
poszukiwaniu kolejnej ilustracji.
- Ten podpis jest najprostszy - powiedział. - FR.ST.A. Tu sam podejmuję się 
spróbować. 
Przypuszczam, że brakuje u i r: FRUSTRA. Czyli: „Na próżno”.
- Bardzo dobrze. Dokładnie to jest tu napisane, a alegoria współgra z napisem. 
Skąpiec 
przelicza swoje złoto nieświadom obecności Śmierci, która trzyma dwa symbole 
ostateczne: 
klepsydrę i widły.
- Czemu widły, a nie kosę?
- Ponieważ śmierć kosi, ale diabeł zbiera żniwo.
Zatrzymali się teraz nad szóstym sztychem, przedstawiającym mężczyznę 
powieszonego 
za nogę na blanku fortyfikacji. Frida Ungern rękami i twarzą zamanifestowała 
lekkie znużenie, 
jakby obraz był zbyt oczywisty:
- DIT.SCO M.R. oznacza DITESCO MORI: „Śmierć mnie wzbogaca” - to zdanie diabeł 
mógłby wypowiadać z podniesioną głową, prawda?
- Zapewne. Ostatecznie to jego zajęcie - Corso przesunął palcem po ilustracji. - 
Co 
symbolizuje wisielec?
- Po pierwsze, dwunaste arkanum Tarota. Są też inne interpretacje. Ja skłaniam 
się ku 
odczytywaniu go jako zapowiedzi zmiany poprzez ofiarę... Zna pan Sagę o Odynie? 
„...Wisiałem na wiatrem owianym drzewie. Przez dziewięć nocy... 
Oszczepem zraniony...” [Pieśni Najwyższego, przekład Apolonii Załuskiej-
Stromberg] 
- Całe pole do popisu, jeśli chodzi o skojarzenia - ciągnęła baronowa - Lucyfer, 
szermierz 
wolności, cierpi z miłości do człowieka. I dostarcza mu wiedzy poprzez ofiarę, 
skazując się na 
siebie samego.
- Co może mi pani powiedzieć na temat siódmej ryciny?
- DIS.S P. TI.R M. może się z początku wydawać dosyć zagmatwane. Dostrzegam tu 
jednak tradycyjne powiedzenie filozofów hermetycznych: DISCIPULUS POTIOR 
MAGISTRO.
- „Uczeń przerasta mistrza”?
- Mniej więcej. Król i żebrak grają w szachy na tej dziwacznej planszy o 
jednobarwnych 
polach, a obok czarny i biały pies, czyli Zło i Dobro, walczą zaciekle. W oknie 
Księżyc, który 
jest jednocześnie ciemnością i matką. Pamięta pan zapewne to pradawne wierzenie, 
że po śmierci 
dusze chronią się na Księżycu. Czytał pan moją Izis, prawda?... Czarny to u 
Kimmerów 
symboliczny kolor mroku i cienia, to także czerń heraldyczna, to ziemia, noc, 
śmierć... Czarny 
kolor Izydy koresponduje z barwami Matki Bożej, pochodnymi od błękitu, które 
osiadają na 
Księżycu. Po śmierci wracamy do niej, do ciemności, z której przybyliśmy, 
zarazem opiekuńczej 
i niebezpiecznej. Psy i Księżyc mają też inne znaczenie: bogini łowów Artemida, 
rzymska Diana, 
słynęła ze sposobu, w jaki mściła się na tych, którzy się w niej zakochali lub 
usiłowali 
skosztować jej kobiecości... Chyba wie pan, o czym mówię.
Corsowi przyszła na myśl Irene Adler. Skinął powoli głową.
- Tak. Podglądaczy zamieniała w jelenie i szczuła psami - mimo woli przełknął 
ślinę. 
Dwa psy z ryciny, sczepione w śmiertelnej walce, robiły na nim teraz wyjątkowo 
złowieszcze 
wrażenie. On i Rochefort? - ...Miały je rozszarpać.
Baronowa spojrzała nań obojętnie. To on dopowiadał kontekst do sytuacji.
- Natomiast sens ósmej ilustracji - podjęła - nietrudno odgadnąć: VIC. I.T VIR. 
wykłada 
się w postaci pięknej formuły: VICTA IACET VIRTUS. Znaczy to: „Cnota spoczywa 
pokonana”. 
Cnotą jest dziewica, którą ma ściąć ów elegancki młodzian z mieczem i w zbroi. W 
tle 
nieubłagane koło Fortuny, czyli Przeznaczenia, kręci się powolutku, ale zawsze 
wykonuje pełny 
obrót. Trzy wyobrażone na nim postacie symbolizują trzy etapy określane w 
średniowieczu 
słowami regno (króluję), regnavi (królowałem) i regnabo (będę królował).
- I pozostała nam jedna rycina.
- Tak. Ostatnia i najbardziej wymowna. N.NC SCO TEN.BR. LUX to bez wątpienia 
NUNC SCIO TENEBRIS LUX: „Teraz wiem, że z mroku światło pochodzi...”. Oto mamy 
przed 
sobą scenę z Apokalipsy według świętego Jana. Gdy ostatnia pieczęć została już 
złamana, gdy 
Miasto Święte stanęło w płomieniach, gdy dopełnił się czas i wymówione zostało 
straszliwe imię, 
czyli liczba Bestii, na siedmiogłowym smoku nadjeżdża triumfująca Wielka 
Nierządnica 
Babilonu...
- Nie jestem pewien - wtrącił Corso - czy warto tyle harować, żeby doczekać się 
takich 
okropności.
- Nie w tym rzecz. Wszystkie te alegorie są kompozycjami z kluczem, zagadkami. 
Podobnie jak w rozrywkach umysłowych do pociągu jedynka, kot i papuga ara mogą 
oznaczać 
„jedna kotara”, tak samo i tu: ryciny plus inskrypcje pozwalają, w zestawieniu z 
tekstem książki, 
ustalić jakiś ciąg, pewien rytuał. Zaklęcie pozwalające otrzymać magiczne słowo. 
Verbum 
dimissum czy coś w tym rodzaju.
- I wtedy diabeł ma swoje entrée.
- Teoretycznie tak.
- W jakim języku sformułowane jest zaklęcie? Po łacinie, po grecku, hebrajsku?
- Nie wiem.
- A gdzie ta luka, o której wspominała madame de Montespan?
- Już mówiłam, że też nie wiem. Udało mi się jedynie ustalić, że osoba 
odprawiająca 
obrzęd musi utworzyć magiczne terytorium, na którym umieści uzyskane słowa w 
porządku, 
który nie jest mi znany, ale który da się określić na podstawie tekstu ze stron 
158 i 159 
Dziewięciorga Wrót. Proszę spojrzeć.
Pokazała mu tekst zapisany łacińską abrewiaturą. Miejsce to było w książce 
zaznaczone 
tekturową fiszką, zapisaną drobnym i spiczastym pismem baronowej.
- Udało się to pani rozszyfrować? - spytał Corso.
- Tak, a przynajmniej tak mi się zdaje - wręczyła mu fiszkę z ołówkowymi 
notatkami. - 
Proszę bardzo.
Corso czytał:
„Zwierz-ouroboros opasuje labirynt,
w którym przekroczysz ośmioro wrót
postępując przed smokiem,
ten zaś odwołuje się do zagadki imienia.
Każde z wrót dwa posiada klucze:
pierwszy jest z powietrza,
drugi zaś z materii,
oba przy tym jedną są rzeczą.
Ułóż materię na skórze węża
w kierunku zachodzącego słońca,
a na jego brzuchu pieczęć Saturna.
Odewrzyj pieczęć po dziewięćkroć,
a gdy zwierciadło drogę ukaże,
uzyskasz zagubione słowo,
które światło sprowadzi z mroków”.
- I co pan na to? - spytała baronowa.
- Jak mniemam, dość niepokojące. Ale nie rozumiem ani jednego słowa. A pani?
- Już mówiłam: niezbyt wiele - zaabsorbowana przerzuciła parę stron. - Mamy tu 
do 
czynienia z metodą, z formułą. Coś wszelako jest tu nie tak, jak być powinno. A 
ja powinnam 
wiedzieć dlaczego.
Corso nic nie odpowiedział, zapalił tylko kolejnego papierosa. On już znał 
odpowiedź: 
klucze pustelnika, piasek w klepsydrze... Wyjście z labiryntu, szachownica, 
aureola... To nie 
wszystko. Podczas gdy Frida Ungern objaśniała znaczenie alegorii, Corso zdołał 
odkryć nowe 
warianty, które potwierdziły jego hipotezę: każdy egzemplarz różni się od 
pozostałych. Dał się 
wciągnąć w grę fałszywych tropów i teraz musiał natychmiast zasiąść do pracy - 
Ale na pewno 
nie z baronową nad głową.
- Chciałbym - odezwał się - przyjrzeć się jeszcze raz temu wszystkiemu.
- Ależ naturalnie. Nigdzie się nie spieszę. Z przyjemnością popatrzę, jak pan 
pracuje.
Corso odchrząknął z zakłopotaniem. Tego się obawiał: konfliktu interesów.
- Lepiej pracuje mi się samemu.
Chyba popełnił błąd. Czoło Fridy Ungern się zachmurzyło.
- Obawiam się, że nie zrozumiałam - popatrzyła podejrzliwie na brezentową torbę 
Corsa. 
- Pan sugeruje, że miałabym go tu zostawić?
- Proszę panią o to - Corso przełykał ślinę i usiłował jak najdłużej wytrzymać 
spojrzenie 
baronowej. - Moje zadanie jest poufne.
Baronowa zamrugała lekko powiekami. To już nie była chmura, ale istna burza, 
która - 
łowca książek był tego pewien - mogła się rozpętać dosłownie w każdej chwili.
- Niewątpliwie jest pan bardzo obcesowy - głos Fredy Ungern mógłby zmrozić 
rośliny w 
doniczkach. - Ale to jest moja książka i mój dom.
W takiej chwili kto inny uderzyłby w ton przepraszający i podał tyły broniąc się 
na oślep 
- ale nie Corso. Siedział nadal i palił, nie spuszczając wzroku z twarzy 
baronowej.
W końcu uśmiechnął się przebiegle, niczym królik grający w oczko, który ma 
właśnie 
poprosić o kolejną kartę.
- Nie wiem, czy dobrze się wyraziłem - jego uśmiech przybrał nieokreślony wyraz, 
gdy 
Corso sięgnął do torby i wyjął jakąś paczkę. - Chciałbym tylko posiedzieć tu 
chwilę sam na sam 
ze swoimi notatkami - zabębnił leciutką w torbę, drugą ręką podając baronowej 
zawiniątko. - 
Proszę sprawdzić, mam przy sobie wszystko, co potrzeba.
Baronowa rozerwała papier i w milczeniu obejrzała zawartość. Była to publikacja 
w 
języku niemieckim (Berlin, wrzesień 1943): gruby oprawny zeszyt pod tytułem 
Iden. Miesięcznik 
grupy Idus, stowarzyszenia miłośników magii i astrologii, zbliżonego do 
najwyższych władz 
Niemiec hitlerowskich. Karteczka włożona przez Corsa zaznaczała zdjęcie, na 
którym młoda i 
bardzo piękna Frida Ungern uśmiechała się do fotografa. Rękami - wówczas jeszcze 
miała obie - 
obejmowała dwóch mężczyzn. Ten z prawej ubrany był w strój chłopski, a podpis 
określał go 
jako osobistego astrologa Führera. Ona sama figurowała jako jego asystentka, 
szanowna panna 
Frida Wender. Natomiast osobnik z lewej strony nosił okulary w stalowej oprawce 
i wyglądał na 
człowieka nieśmiałego. Ubrany był w czarny mundur SS i nie trzeba było zerkać na 
podpis, by 
rozpoznać w nim Reichsfiihrera Heinricha Himmlera.
Kiedy Frida Ungern, z domu Wender, podniosła oczy na Corsa, nie przypominała 
rozkosznej babuni. Ale trwało to dosłownie sekundę. Już po chwili skinieniem 
głowy wyraziła 
zgodę, wyrywając jednocześnie zdjęcie z książki i drąc je pieczołowicie na 
kawałeczki. Corso zaś 
pomyślał, że wiedźmy, baronowe i staruszki krzątające się wśród książek i 
doniczek mają, jak 
zresztą każdy, swoją cenę. Victa iacet virtus. I nie był w stanie podać żadnego 
rozsądnego 
powodu, by miało być inaczej.
Kiedy został sam, podszedł do stolika, wyjął z torby dossier i zabrał się do 
pracy. Położył 
Dziewięcioro Wrót otwarte na karcie tytułowej, po czym rozsunął nieco zazdrostki 
na pobliskim 
oknie. Po drugiej stronie ulicy parkowało szare BMW - uparty Rochefort stał na 
warcie. Corso 
zerknął też w stronę narożnego baru, ale dziewczyny nie zobaczył.
Zajął się więc książką: gatunkiem papieru, drukiem rycin, niedokładnościami, 
błędami. 
Wreszcie był pewien, że z formalnego punktu widzenia są identyczne: oprawa z 
czarnej skóry, 
bez napisów, pięć zwięzów na grzbiecie, pentagram z tyłu, ta sama liczba stron, 
takie samo 
usytuowanie rycin... Pieczołowicie, kartka po kartce, uzupełniał tabele 
porównawcze 
sporządzone przy badaniu poprzednich egzemplarzy. Między stroną 81 a nie 
zadrukowanym 
verso piątego sztychu tkwiła kolejna fiszka baronowej. Znalazł na niej 
odszyfrowany jeden akapit 
z tejże stronicy: 
„Przyjmiesz układ o sojuszu, który ci przedkładam ofiarowując się tobie. A 
ty przyrzekniesz mi miłość kobiet, kwiat dziewic, cześć mniszek, godności, 
rozkosze i bogactwa władców, książąt i duchownych. Co trzy dni 
cudzołożył będę, a błogość będzie mi miłą. Raz do roku hołd ci złożę, by 
uwierzytelnić niniejszy pakt podpisany krwią moją. Podepczę sakramenty 
Kościoła i do ciebie zanosił będę modlitwy. Nie straszny będzie mi ni 
sznur, ni żelazo, ni jad. Śród zadżumionych i trędowatych szedł będę, a 
ciało me nie stanie się szpetnym. Ale nade wszystko Wiedzę posiędę, za 
którą najpierwsi rodzice moi wyrzekli się raju. W imię tego paktu 
wykreślisz mię z księgi życia i wpiszesz do czarnej księgi śmierci. I od tej 
chwili żył będę na ziemi lat dwadzieścia, szczęśliwy śród ludzi. A potem 
pójdę za tobą do Królestwa twego, i złorzeczył będę Bogu.”
Na odwrocie fiszki było jeszcze kilka linijek tekstu z innej strony: 
„Rozpoznam sługi twe, a mych braci, poprzez znak odciśnięty na skórze, w 
jednym lubo też innym miejscu, w postaci blizny albo znamienia twego...”
Corso zaklął cicho z pełną świadomością, jakby mamrotał jakąś modlitwę. 
Rozejrzał się 
wokół siebie, przesuwając wzrokiem po książkach, po ich ciemnych, podniszczonych 
grzbietach, 
i przez chwilę zdawało mu się, że spomiędzy nich dobiega go dziwny daleki 
pomruk. Każdy z 
tych zamkniętych tomów był drzwiami, za którymi szamotały się cienie, głosy, 
dźwięki, usiłujące 
dopaść go z jakichś głębokich, ciemnych otchłani.
W tym momencie dostał gęsiej skórki. Jak byle amator.
Zmrok już zapadł, kiedy wyszedł na ulicę. W progu zatrzymał się na moment i 
rzucił 
okiem w prawo i lewo, ale nie zauważył nic niepokojącego. Szare BMW odjechało. 
Od Sekwany 
podnosiła się mgła, przelewając się przez murek nabrzeża i tocząc po bruku 
ulicy. Żółtawe lampy 
latarń oświetlały fragment bulwaru i odbijały się w nawierzchni. Na zalanej 
światłem ławce nie 
było śladu po dziewczynie.
Poszedł do baru, ale też jej nie znalazł. Daremnie szukał jej twarzy pośród 
ludzi 
stłoczonych przy kontuarze i przy malutkich stolikach. W całej tej łamigłówce 
jeden element 
wyraźnie nie pasował. Od chwili gdy dziewczyna ostrzegła go telefonicznie o 
powrocie 
Rocheforta, mózg Corsa ustawicznie odbierał niepokojące sygnały alarmowe. Jego 
instynkt 
łowcy, znacznie wyostrzony dzięki ostatnim wydarzeniom, zwietrzył 
niebezpieczeństwo czające 
się w tej opustoszałej ulicy, w tej wilgoci, która wstawała z rzeki podpływając 
aż tu, do drzwi 
baru. Wzruszył ramionami, jakby chciał się uwolnić od tego nieprzyjemnego 
wrażenia, kupił 
paczkę gauloise’ów i bez zmrużenia oka wlał w siebie na miejscu dwa dżiny. 
Nozdrza zaczęły 
mu się rozszerzać, a wszystko odnalazło powoli swoje miejsce we wszechświecie, 
na 
podobieństwo odzyskanej ostrości w obiektywie. Sygnały alarmowe oddaliły się ku 
granicy 
słyszalności, a odgłosy zewnętrzne docierały doń teraz przez stosowne filtry. Z 
trzecim dżinem w 
dłoni zajął miejsce przy wolnym stoliku, pod nieco zaparowaną szybą okna. Mógł 
stąd 
obserwować ulicę, brzeg rzeki i mgłę przewalającą się przez murek, pełznącą po 
nawierzchni i 
podrygującą, gdy przecinały ją koła pojazdów. Przez kwadrans czyhał na jakiś 
dziwny znak, 
trzymając brezentową torbę na podłodze między nogami. Znajdowały się tam 
odpowiedzi na 
znaczną część pytań Vara Borjy. Bibliofil nie wyrzucił pieniędzy w błoto.
Przede wszystkim Corso rozstrzygnął kwestię różnic między rycinami. W 
egzemplarzu 
numer Trzy odstępstwa wobec pozostałych dwóch dało się zaobserwować w 
ilustracjach I, III i 
VI. Na pierwszej twierdza, ku której podążał rycerz, posiadała trzy, a nie 
cztery wieże. Łucznik z 
trzeciego sztychu miał w kołczanie strzałę, podczas gdy w numerach Jeden i Dwa 
kołczan był 
pusty. Z kolei na szóstej rycinie postać została powieszona za prawą nogę, 
tymczasem jej 
bliźniaki w egzemplarzach z Toledo i z Sintry wisiały na powrozie przywiązanym 
do lewej nogi. 
Zatem tabela porównawcza rozpisana w Sintrze wyglądała obecnie 
następująco.##Tabela3_i_4
I
II
III
IIII
V
VI
VII
VIII
VIIII
Jeden
cztery 
wieże
lewa 
ręka
brak 
strzały
zamk 
wyjś.
piasek 
u dołu
lewa 
noga
białe 
pola
brak 
aur.
brak 
różnic
Dwa
cztery 
wieże
prawa 
ręka
brak 
strzały
otw.
wyjś.
piasek 
u góry
lewa 
noga
czarne 
pola
jest 
aur.
brak 
różnic
Trzy
trzy 
wieże
prawa 
ręka
jest 
strzała
zamk 
wyjś.
piasek 
u góry
prawa 
noga
białe 
pola
brak 
aur.
brak 
różnic
Płynął stąd wniosek, że z wyjątkiem ilustracji VIII w każdej trójce pozornie 
identycznych 
zawsze istniała jedna odmienna. Różnice te były rozproszone po wszystkich trzech 
egzemplarzach. Ten domniemany nieład nabierał sensu przy zestawieniu z 
kombinacjami 
inicjałów A. T. i L.F. oraz informacji na temat inventora, czyli twórcy 
ilustracji, i sculptora, czyli 
ich wykonawcy.
I
II
III
IIII
V
VI
VII
VIII
VIIII
Jeden
AT(s)
AT(i)
AT(s) 
LF(i)
AT(s) 
AT(i)
AT(s) 
AT(i)
AT(s) 
LF(i)
AT(s) 
AT(i)
AT(s)
AT(i)
AT(s) 
AT(i)
AT(s) 
AT(i)
Dwa
AT(s)
AT(i)
AT(s) 
AT(i)
AT(s) 
AT(i)
AT(s) 
LF(i)
AT(s) 
AT(i)
AT(s) 
AT(i)
AT(s)
LF(i)
AT(s)
LF(i)
AT(s) 
AT(i)
Trzy
AT(s) 
LF(i)
AT(s)
AT(i)
AT(s)
LF(i)
AT(s) 
AT(i)
AT(s)
AT(i)
AT(s) 
LF(i)
AT(s)
AT(i)
AT(s) 
AT(i)
AT(s) 
AT(i)
Porównanie obydwu tabel pozwalało ustalić pewną zbieżność. Każda z rycin, która 
różniła się od swoich dwóch bliźniaczek, zawierała też różnicę, jeśli chodzi o 
inventora. 
Oznaczało to, że Aristide Torchia, występując jako sculptor, wyżłobił w drewnie 
wszystkie 
ksylografie wchodzące w skład książki. Natomiast tylko w dziewiętnastu 
przypadkach na 
dwadzieścia siedem pojawiał się też jako inventor, a więc twórca rysunku. 
Pozostałe osiem, 
rozrzucone po trzech egzemplarzach - dwie w numerze Jeden, trzy w numerze Dwa i 
tyle samo w 
numerze Trzy - były autorstwa kogo innego, kogoś podpisującego się inicjałami 
L.F. Fonetycznie 
zbliżonymi do imienia Lucyfer. 
Wieże. Ręka. Strzała. Wyjście z labiryntu. Piasek. Noga wiszącego. Szachownica. 
Aureola. Tu tkwiły błędy. Osiem różnic, osiem właściwych rycin, bez wątpienia 
skopiowanych z 
mrocznego Delomelanikonu, a dziewiętnaście było bezużytecznymi wariantami, 
powsadzanymi 
w trzy egzemplarze identyczne co do tekstu i ogólnego wyglądu. Dlatego żadna z 
książek nie 
była ani fałszywa, ani prawdziwa. Aristide Torchia wyznał swym katom prawdę, 
tyle że nie całą. 
Rzeczywiście została jedna książka, ukryta i ochroniona zarówno przed 
płomieniami, jak i przed 
niepowołanymi rękoma. Kluczem były sztychy. Ocalała jedna książka zawarta w 
trzech, a dla jej 
rekonstrukcji należało się posłużyć kluczem, regułami Sztuki, o ile uczeń 
przerósł mistrza.
Tabela_5_i_6
Obrazki 201-209.png
Zwilżył wargi dżinem, wpatrując się w mrok nad Sekwaną, od którego oddzielały go 
światła latarń na kamiennym nabrzeżu i gęste cienie rzucane przez bezlistne 
drzewa. Jedno było 
pewne: nie czuł euforii z powodu tego zwycięstwa. Nawet odrobiny satysfakcji z 
wykonanej 
trudnej pracy. Znał świetnie ten stan ducha, ów zimny i jasny spokój, gdy długo 
poszukiwana 
książka wreszcie wpadała mu w ręce, gdy zdołał uprzedzić konkurenta, wydobyć 
trudny do 
uzyskania egzemplarz albo odnaleźć drobinkę złota w stercie makulatury i żużlu. 
Oczami 
pamięci ujrzał - kiedy indziej i gdzie indziej - Nikon, jak nakleja nalepki na 
kasety wideo, 
kołysząc się w takt muzyki na dywanie koło telewizora (Audrey Hepburn zakochana 
w rzymskim 
dziennikarzu) i wpatruje się w Corsa swoimi ogromnymi, ciemnymi oczami, w 
których życie 
odcisnęło wyraz nieustającego zdumienia. Był to okres, kiedy w jej spojrzeniu 
można już było 
wyczuć surowość i wyrzut, zapowiedź samotności, która zawisła nad nim jak 
nieunikniony dług 
do spłacenia tego i tego dnia. Myśliwy przy upolowanej sztuce, jak powiedziałaby 
cicho Nikon, 
może zdziwiona własnym odkryciem. Niewykluczone, że tamtego wieczoru zobaczyła 
go takim 
po raz pierwszy: Corsa-złowrogiego wilka, dyszącego nad długo ściganą i już 
pogardzaną 
zdobyczą. Łupieżcy pozbawionego głodu czy namiętności, obojętnego na widok mięsa 
i krwi. 
Nie chciał złowić króliczka, tylko gonić go. Jesteś martwy jak twoje ofiary, 
Lucasie Corso. Jak 
ten kruchy, wyschły papier, z którego uczyniłeś swój sztandar. Te zakurzone 
trupy, których nie 
potrafisz pokochać, nawet do ciebie nie należą i guzik mnie obchodzi, czy coś 
dla ciebie znaczą.
Przemknęło mu przez myśl ulotne pytanie, jak oceniłaby Nikon to, co w tej chwili 
czuł. 
Łaskotanie w pachwinach, suchość w ustach, na którą nie pomagał nawet dżin. 
Siedział nad 
małym stolikiem w barze i obserwował ulicę nie mogąc zdecydować się na wyjście, 
bo tu, 
pogrążony w dymie papierosowym i gwarze rozmów, był chwilowo z dala od 
mrocznego, 
nienazwanego i nieokreślonego zagrożenia, które jednak usiłowało go dopaść 
poprzez miękki 
kaftan z dżinu i złowieszczej mgły znad Sekwany. Jak na tamtych czarno-białych 
moczarach w 
Anglii. Nikon potrafiłaby to docenić. Basil Rathbone, nieruchomy i czujny, 
słucha dobiegającego 
z oddali wycia psa Baskerville’ów.
Wreszcie podjął decyzję. Dopił ostatnią szklankę, rzucił na blat parę monet, 
przewiesił 
torbę przez ramię i wyszedł na ulicę postawiwszy kołnierz płaszcza. Rozglądał 
się przechodząc 
przez jezdnię, a kiedy dotarł do ławki, na której jakiś czas temu siedziała 
pochłonięta lekturą 
dziewczyna, ruszył lewym brzegiem tuż przy murku. Żółtawe światła wpływającej 
pod most 
barki oświetliły go od dołu, tworząc wokół jego sylwetki lepką od brudu aurę.
Brzeg i bulwary nad Sekwaną były zupełnie puste. Z rzadka przejeżdżał jakiś 
samochód. 
Mijając wąski zaułek Conti zamachał na jakąś taksówkę, która jednak się nie 
zatrzymała. 
Doszedł do wysokości ulicy Guenegaud, zamierzając przejść przez Pont-Neuf w 
stronę Luwru. 
Mgła i ciemne fasady domów tworzyły posępną, pozaczasową scenerię. Zdjęty 
szczególnym 
niepokojem niczym wilk wietrzący niebezpieczeństwo, Corso węszył we wszystkie 
strony. 
Przewiesił torbę, chcąc uwolnić prawą rękę, i zatrzymał się, patrząc wokół 
niepewnie. Dokładnie 
tutaj - rozdział XI: Zawiązek intrygi - d’Artagnan ujrzał, jak z ulicy Dauphine 
wyłania się 
Konstancja Bonacieux, zmierzająca tym samym mostem także do Luwru, w 
towarzystwie 
kawalera, który okazał się księciem Buckingham. Nocna przygoda mogła kosztować 
tego 
ostatniego cios szpadą d’Artagnana: 
„- Milordzie... kocham i jestem zazdrosny.” [A Dumas, Trzej 
muszkieterowie, przekład Joanny Guze]
Może całe to niebezpieczeństwo było zmyśleniem, perfidną pułapką zastawioną 
przez 
nadmierną liczbę lektur i nieprzyjazne otoczenie. Tyle że ani telefonu 
dziewczyny, ani szarego 
BMW przed drzwiami nie zgotowała mu wyobraźnia. Daleki zegar zaczął oddzwaniać 
godzinę. 
Corso westchnął głęboko. Wszystko to było śmieszne.
I w tym momencie rzucił się na niego Rochefort. Jakby powstał z cienia lub 
wynurzył się 
z rzeki, chociaż w rzeczywistości szedł za nim dołem, tuż nad wodą, i w 
ostatniej chwili wspiął 
się po schodkach wiodących na ulicę.
Corso zrozumiał to, kiedy staczał się po nich ku nabrzeżu. Nigdy dotąd nie 
spadał turlając 
się w ten sposób i sądził, że to zazwyczaj trwa dłużej, jak w kinie, stopień po 
stopniu czy jakoś 
tak. A tu wszystko odbyło się w mgnieniu oka. Po pierwszym, bardzo fachowym 
uderzeniu 
zaciśniętą pięścią w prawe ucho noc zmętniała, a bodźce zewnętrzne odpłynęły, 
jakby Corso 
wchłonął właśnie całą flaszkę dżinu. Dzięki temu nie odczuł zbyt mocno bólu, 
tocząc się po 
krawędziach kamiennych stopni. U kresu tej podróży był obolały, ale przytomny i 
nieco 
zdziwiony, że nie usłyszał conradowskiej onomatopei - splash! - co za absurdalne 
skojarzenie. 
Myślał, że wpadnie do wody. Leżąc z twarzą na mokrych kamieniach nabrzeża i 
stopami na 
najniższych schodkach, spojrzał w górę. Niewyraźna sylwetka Rocheforta sadziła w 
dół po trzy 
stopnie, prosto ku niemu.
Masz przesrane, Corso - ta jedna myśl mgliście przemknęła mu przez głowę. Zdołał 
zrobić dwie rzeczy: najpierw wymierzył kopniaka tamtemu, w chwili gdy spadał na 
niego. 
Niestety kopnął za słabo, ruch zawisł w próżni. Wobec takiego obrotu rzeczy 
pozostał stary, 
wypróbowany sposób: sformować czworobok, aż ogień nieprzyjacielski ucichnie o 
zmierzchu. 
Mimo nadrzecznej wilgoci i własnej, prywatnej ciemności - zgubił w starciu 
okulary - zdobył się 
na uśmiech. Gwardia umiera, a na domiar złego zlatuje ze schodów. Sformował więc 
czworobok 
kuląc się do pozycji bolidu i chroniąc torbę, która wciąż zwisała mu z ramienia, 
a może je 
oplątywała. Kto wie, może praprapradziadek Corsa docenił go znad drugiego brzegu 
Lete... 
Gorzej, że Rochefort nie miał chyba nastroju do podziwiania jego manewrów. 
Problem polegał 
na tym, że na wzór Wellingtona był wciąż iście po brytyjsku skuteczny. Corso 
dosłyszał z oddali 
okrzyk bólu - dobywający się, jak mniemał, z jego własnego gardła - gdy tamten 
wymierzył mu 
ostry i precyzyjny cios w krzyż.
Ta historia nie miała przyszłości, więc łowca książek z rezygnacją zamknął oczy, 
czekając, aż ktoś przewróci kartkę. Czuł już na karku oddech Rocheforta, który 
najpierw 
wymacał torbę, a później gwałtownie szarpnął za pasek. Corso znów otworzył oczy. 
W polu 
widzenia zamajaczyły mu schody, ale ponieważ leżał z twarzą na bruku nabrzeża, 
miał je przed 
sobą przekrzywione o dziewięćdziesiąt stopni i zamazane. Dlatego z początku nie 
był w stanie 
stwierdzić, czy dziewczyna schodzi, czy wchodzi. Dostrzegł jedynie, że mknie 
niewiarygodnie 
szybko, że długie nogi w dżinsach skaczą błyskawicznie, a błękitna kurteczka, 
którą właśnie 
zrzuciła, szybuje w powietrzu, a raczej w stronę zamglonego rogu ekranu, niby 
płaszcz upiora z 
Opery.
Zamrugał oczami zaciekawiony, chcąc wyostrzyć obraz, i lekko odwrócił twarz, by 
widzieć lepiej całą scenę. Zobaczył dzięki temu kątem oka, jak przekręcony 
Rochefort wzdrygnął 
się, gdy tymczasem dziewczyna, która jednym skokiem pokonała ostatnie stopnie, 
rzuciła się nań 
z krótkim okrzykiem, suchym, ale twardym i ostrym jak odłamek zbitej szyby. 
Usłyszał głuchy 
odgłos - paf, a może tump - i Rochefort znikł z pola widzenia, jakby go właśnie 
odholowano. 
Teraz Corso zobaczył tylko puste, przekrzywione schody, wobec czego z wysiłkiem 
zwrócił 
głowę ku rzece, przywierając policzkiem do kamieni. Obraz nadal był zachwiany: 
ziemia z jednej 
strony, ciemne niebo z drugiej, most niżej niż rzeka. Ale przynajmniej widać 
było Rocheforta i 
dziewczynę. Przez ułamek sekundy jej nieruchoma sylwetka rysowała się na tle 
zamglonych 
latarni mostu: nogi rozstawione, ręce przed sobą, jakby domagała się chwili 
ciszy, by wysłuchać 
jakiejś wyjątkowo interesującej melodii dobiegającej z oddali. U jej stóp 
zobaczył Rocheforta z 
jednym kolanem i jedną ręką na ziemi, na podobieństwo boksera, który nie może 
się 
zdecydować, czy wstać, a tymczasem sędzia odlicza już osiem, dziewięć, 
dziesięć... Światła 
mostu wydobyły z mroku bliznę na twarzy. Corso zdołał przyjrzeć się jego 
otępiałej gębie, zanim 
dziewczyna znów wydała ten suchy okrzyk, ostry jak nóż, zakołysała się na jednej 
nodze i 
uniosła drugą. Półkolistym ruchem stopy, który najwyraźniej nie sprawił jej 
najmniejszego trudu, 
wymierzyła Rochefortowi potworny cios w twarz.
XII. Buckingham i Milady
„Zbrodni tej dokonano przy współudziale kobiety”.
(J.M. Eça de Queiroz, Tajemnica drogi do Sintry)
Siedząc na najniższym stopniu schodów, Corso usiłował zapalić papierosa. Ciągle 
jeszcze 
był zbyt zamroczony, żeby odzyskać orientację w przestrzeni, dlatego zapałka i 
koniec papierosa 
długo nie mogły się spotkać. Co gorsza szkiełko w okularach miał popękane, więc 
musiał mrużyć 
jedno oko, by cokolwiek zobaczyć drugim. Kiedy płomyk rozbłysnął mu między 
palcami, upuścił 
zapałkę i siedział z papierosem w ustach. W tej samej chwili dziewczyna, która 
zdołała pozbierać 
całą zawartość torby rozrzuconą po nabrzeżu, podeszła do niego.
- Dobrze się czujesz?
Było to zupełnie obojętne pytanie, wyprane z troski czy niepokoju. Z całą 
pewnością była 
zła, że mimo ostrzeżenia telefonicznego Corso dał się zaskoczyć jak dziecko. 
Zmieszany skinął 
pokornie głową. Mimo wszystko pocieszające było wspomnienie wyrazu twarzy 
Rocheforta na 
moment przed zainkasowaniem należności.
Dziewczyna wymierzyła kopniaka z całą precyzją i okrucieństwem, aczkolwiek potem 
- 
kiedy leżał twarzą do góry, kiedy wstał obolały, bez słowa, i poczłapał, nie 
usiłując się odegrać - 
znikła cała jej furia. Zajęta pakowaniem torby, nie spojrzała nawet za nim. 
Gdyby Corso miał coś 
do powiedzenia, to poszedłby za nim i skręcił mu kark bez chwili namysłu, 
dowiedziawszy się 
wprzódy wszystkiego, co tamten wiedział o całej intrydze.
Nie miał jednak siły wstać, a zresztą czy ona by mu pozwoliła? Rochefort był 
załatwiony, 
teraz obchodziła ją tylko brezentowa torba.
- Czemu go puściłaś?
W oddali majaczyła w mroku utykająca postać. Po chwili znikła za załomem 
nabrzeża, 
wśród przycumowanych barek, we mgle sprawiających wrażenie okrętów. Corso 
widział oczyma 
duszy człowieka z blizną, jak z podkulonym ogonem wycofuje się grzechocząc 
resztkami 
powybijanych zębów i zapytując sam siebie, jak to możliwe, żeby dziewczyna mogła 
mu zrobić 
coś takiego. Poczuł mściwą satysfakcję.
- Mogliśmy tego skurwiela zmusić do mówienia - jęknął.
Poszła po kurteczkę. Po chwili usiadła obok niego na schodku i chwilę milczała. 
Była 
chyba zmęczona.
- Wróci do nas - rzekła, popatrzyła na Corsa, a potem na rzekę. - Postaraj się 
następnym 
razem zachować więcej ostrożności.
Wyjął z ust mokrego papierosa i zaczął obracać go palcami, krusząc na kawałki.
- Myślałem, że...
- Wszyscy faceci myślą, że. A w końcu dostają po gębie.
W tym momencie zobaczył, że dziewczyna została zraniona. Nic wielkiego: cienka 
strużka krwi płynąca od nosa przez górną wargę ku podbródkowi.
- Krew ci leci z nosa - palnął idiotycznie.
- Wiem - odpowiedziała obojętnie. Dotknęła tylko palcami ust i spojrzała 
przelotnie na 
ślad krwi.
- Jak ci to zrobił?
- Właściwie to tak jakbym sama sobie zrobiła - otarła palce o spodnie. - 
Najpierw 
spadłam na niego. Zderzyliśmy się.
- Kto cię tego nauczył?
- Czego?
- Widziałem cię nad wodą - Corso nieporadnie naśladował jej ruchy rękami. - 
Przyrżnęłaś 
mu.
Uśmiechnęła się nieznacznie, po czym wstała, otrzepując sobie z tyłu dżinsy.
- Kiedyś walczyłam z archaniołem. On wygrał, ale podpatrzyłam jego sztuczki.
Teraz, z tym krwawiącym nosem, wydawała się młodziutka. Przewiesiła torbę przez 
ramię i wyciągnęła rękę, pomagając mu zebrać się w sobie. Zaskoczyła go siła jej 
uścisku. Kiedy 
stanął na nogi, poczuł, że wszystkie kości go bolą.
- Zawsze myślałem, że archaniołowie walczyli za pomocą kopii i mieczów.
Wciągała krew przez nos przechylając głowę do tyłu, aby powstrzymać krwotok. 
Spojrzała nań z ukosa, z politowaniem.
- Za dużo się naoglądałeś sztychów Dürera, Corso. Ot co.
Poszli bez przygód przez Pont-Neuf i dziedzińcem Luwru aż do hotelu. Po drodze w 
świetle jakiejś latarni dostrzegł, że dziewczyna ciągle krwawi. Wyciągnął z 
kieszeni chustkę, ale 
kiedy chciał jej pomóc, zabrała mu ją i sama przyłożyła sobie do nosa. Szła 
zatopiona w myślach, 
których Corso nie potrafił przeniknąć, choć przyglądał się jej ukradkiem: 
długiej, odsłoniętej 
szyi, doskonałemu profilowi, skórze matowej w mglistym świetle latarń Luwru. 
Podążała z torbą 
na ramieniu, lekko przekrzywiając głowę, co przydawało jej zdecydowania i uporu. 
Czasem, gdy 
dochodzili do jakiegoś ciemnego narożnika, jej oczy strzelały bacznie w obie 
strony, a ręka 
przytrzymująca chustkę opadała na bok, pełna czujnego napięcia. Kiedy dotarli do 
oświetlonych 
arkad ulicy Rivoli, dziewczyna wyraźnie się rozluźniła. Z nosa już jej nie 
leciało, więc oddała mu 
chustkę poplamioną zaschniętą krwią. Nawet humor jej się poprawił. Już nie 
robiła Corsowi 
wyrzutów, że dał się zaskoczyć jak matoł. Kilka razy położyła mu też dłoń na 
ramieniu, zupełnie 
odruchowo, jakby byli dwojgiem przyjaciół wracających ze spaceru. Robiła to w 
sposób jak 
najbardziej naturalny. Może też była zmęczona i potrzebowała oparcia. Początkowo 
Corsowi się 
to podobało. Spacer przywrócił mu jasność umysłu. Potem jednak był coraz 
bardziej 
zakłopotany. Dotknięcie jej ręki budziło w nim przedziwne uczucie, nawet 
przyjemne, ale 
niespodziewane. Czuł, że mięknie w środku.
Grüber miał tej nocy dyżur. Na widok wchodzących, pobrudzonego, mokrego płaszcza 
i 
częściowo potłuczonych okularów łowcy książek oraz poplamionej krwią twarzy 
dziewczyny 
zareagował krótkim, badawczym spojrzeniem, ale nie dał po sobie poznać 
zdziwienia. Uniósł 
tylko w milczeniu brew i uprzejmie pochylił głowę, oddając się Corsowi do 
dyspozycji, ten 
jednak uspokoił go jednym gestem. Recepcjonista wręczył mu oba klucze, do 
których dołączył 
list w kopercie. Wsiadłszy do windy Corso już chciał otwierać kopertę, kiedy 
znów zobaczył 
świeżą krew na twarzy dziewczyny, wsunął więc list do kieszeni i ponownie 
wyciągnął chustkę. 
Kiedy winda stanęła na jej piętrze, zaproponował, że zadzwoni po lekarza, ale 
dziewczyna 
odmówiła ruchem głowy. Po chwilowym wahaniu poszedł za nią, obserwując ślady 
krwi na 
wykładzinie. W pokoju kazał jej usiąść na łóżku, po czym wszedł do łazienki i 
zmoczył wodą 
ręcznik.
- Połóż go na karku i odchyl głowę do tyłu.
Posłuchała go bez szemrania. Wyglądało na to, że wraz z upływem krwi ulotniła 
się cała 
energia, jaką wykazała się tam nad rzeką. Zdjął jej kurteczkę i buty i pomógł 
położyć się na 
łóżku, złożywszy uprzednio poduszkę na pół. Pozwalała na wszystko jak ledwie 
żywe dziecko. 
Zanim zgasił wszystkie światła oprócz lampy w łazience, postanowił zlustrować 
cały pokój. Poza 
szczoteczką i tubą pasty do zębów oraz niewielką flaszeczką szamponu koło lustra 
nad umywalką 
cały dobytek dziewczyny składał się chyba z pelerynki, otwartego plecaka 
zostawionego na 
krześle, pocztówek kupionych poprzedniego dnia razem z Trzema muszkieterami, 
szarego 
wełnianego swetra, paru koszulek bawełnianych i białych majteczek suszących się 
na 
kaloryferze. Zakłopotany znów spojrzał na dziewczynę. Wahał się, czy ma usiąść 
na brzegu 
łóżka, czy gdzieś indziej. Dziwne przeczucie, jakiego doświadczył na ulicy 
Rivoli, ciągle dawało 
o sobie znać uciskiem w żołądku. Na pewno nie mógł jej w takim stanie opuścić.
W końcu zdecydował, że będzie stał. Dłonie wcisnął w kieszenie płaszcza, 
wyczuwając w 
jednej z nich pustą butelkę po dżinie. Rzucił pożądliwe spojrzenie na minibarek, 
wciąż 
zapieczętowany banderolką. Ileż by dał za jeden łyczek...
- Niezła byłaś tam na brzegu - powiedział ot, tak sobie. - Nawet ci nie 
podziękowałem.
Na przekór słabemu i sennemu uśmiechowi jej pogrążone w półmroku źrenice bacznie 
śledziły każdy gest Corsa.
- O co tu chodzi? - spytał.
Na jego spojrzenie odpowiedziała nieco ironiczną miną, dając do zrozumienia, że 
pytanie 
jest idiotyczne.
- Najwyraźniej chcą ci coś zabrać.
- Rękopis Dumasa? Dziewięcioro Wrót?
Dziewczyna lekko westchnęła, jakby mówiła „może przypisujesz tym sprawom 
nadmierne znaczenie”.
Wreszcie odezwała się:
- Spryciarz z ciebie, Corso. Na pewno masz jakąś teorię.
- Mam aż za wiele. Brakuje mi dowodów.
- Dowody nie zawsze są konieczne.
- Ale tylko w powieściach kryminalnych. Taki Sherlock Holmes albo Poirot mogą 
sobie 
po prostu wyobrazić, kim jest zabójca i w jaki sposób popełnił zbrodnię. Potem 
dokomponowują 
resztę i opowiadają tak, jakby wszystko zdarzyło się naprawdę. Wtedy Watson albo 
Hastings biją 
z podziwu brawo i mówią: „Świetnie, mistrzu, tak właśnie było”. A zabójca, 
kretyn skończony, 
wyznaje prawdę.
- Ja też jestem gotowa bić brawo.
Tym razem w jej głosie nie było śladu ironii. Patrzyła nań z uwagą, oczekując 
jakiegoś 
słowa czy gestu.
Poruszył się niespokojnie.
- Wiem - odpowiedział. Dziewczyna spoglądała mu prosto w oczy, jakby 
rzeczywiście 
nie miała nic do ukrycia. - I zastanawiam się dlaczego.
Miał jeszcze dodać: „To nie jest powieść kryminalna, tylko realne życie”, ale 
zamilkł - ta 
historia zabrnęła w takie rejony, gdzie granica między rzeczywistością a fikcją 
poważnie się 
zatarła. Corso, istota z krwi i kości, z paszportem i znanym adresem, z 
fizycznością, która teraz, 
po incydencie na nabrzeżu, przypominała o sobie bólem w całym ciele - ten Corso 
coraz bardziej 
ulegał pokusie postrzegania siebie jako realnego bohatera w świecie 
nierzeczywistym. Co 
zresztą, psiakrew, niewiele wyjaśniało: stąd już tylko krok do podejrzenia, że 
jest postacią 
nierealną, która uważa się za realną w świecie fikcji. Ten jeden krok dzielił po 
prostu zdrowie 
psychiczne od fioła. Zastanawiał się, czy nie jest czasem tak, że jakiś porąbany 
pisarz albo pijany 
scenarzysta wymyśla go właśnie jako fikcyjnego bohatera, który uważa się za 
postać fikcyjną w 
świecie fikcyjnym. To już byłby szczyt wszystkiego.
Od tego rozumowania kompletnie zaschło mu w gardle. Stał przed dziewczyną z 
rękami 
w kieszeniach i skrawkiem papieru ściernego zamiast języka. Gdybym był fikcyjny 
- pomyślał z 
ulgą - to włosy stanęłyby mi dęba na głowie, zakrzyknąłbym: Nieszczęście!, a pot 
zrosiłby mi 
czoło. Ale nie chciałoby mi się tak pić. Piję, więc jestem. Ruszył tedy czym 
prędzej w stronę 
barku, rozerwał banderolę i przyssał się do flaszki z dżinem. Doszedł do siebie. 
Prawie się 
uśmiechał, kiedy zamykał minibarek gestem, jakim ksiądz zamyka tabernakulum. 
Powoli 
wszechświat wracał do właściwych proporcji.
W pokoju panował półmrok. Na łóżko i leżącą na nim postać padała ukośna smuga 
słabego światła z łazienki. Popatrzył na bose stopy dziewczyny, na nogi w 
dżinsach, na koszulkę 
z plamami krwi. Wreszcie zatrzymał się na długiej, opalonej, odsłoniętej szyi. W 
lekko otwartych 
ustach lśniły czubki białych zębów. Oczy miała wciąż utkwione w niego. Wymacał 
dłonią klucz 
do swego pokoju i przełknął ślinę. Trzeba iść.
- Lepiej się czujesz?
Skinęła głową bez słowa. Corso zerknął na zegarek, chociaż niewiele go 
obchodziła 
godzina. Chyba nie włączał radia po przyjściu, a przecież skądś dobiegały 
dźwięki muzyki. 
Melancholijnej piosenki po francusku. O jakiejś dziewczynie w barze portowym, 
zakochanej w 
nieznanym marynarzu.
- No dobra. Czas na mnie.
Kobiecy głos dalej płynął z radia. Marynarz - jak się okazało - odpłynął na 
zawsze, a 
barmanka kontemplowała pusty stołek i mokry ślad po jego szklance na blacie. 
Corso zbliżył się 
do stolika nocnego, wziął chustkę i czystym rogiem przetarł całe szkło w 
okularach. Wówczas 
zobaczył, że dziewczynie nadal leje się z nosa.
- Znowu - powiedział.
Strużka krwi spływała po górnej wardze do kącika ust.
Dziewczyna podniosła dłoń do twarzy i uśmiechnęła się, patrząc ze stoickim 
spokojem na 
powalane palce.
- Nie szkodzi.
- Lekarz powinien to obejrzeć.
Przymknęła powieki i łagodnie pokręciła głową. W tym półmroku, na poplamionej 
poduszce, wydawała się uosobieniem bezradności. Trzymając ciągle okulary w 
garści, usiadł na 
łóżku i przysunął jej chustkę do twarzy. Kiedy się pochylił, jego cień na 
ścianie ostatecznie uległ 
w walce światła z ciemnością i rozmył się w mrocznym kącie.
I wtedy dziewczyna zrobiła coś dziwnego i nieoczekiwanego. Nie zwracając uwagi 
na 
podawaną chustkę, wyciągnęła zakrwawioną rękę i dotknęła jego twarzy, 
pozostawiając na niej 
cztery czerwone linie od czoła po podbródek. Po tej szczególnej pieszczocie 
wilgotna i ciepła 
dłoń znieruchomiała i przylgnęła do jego skóry, po której spływały teraz cztery 
krople krwi. W 
jasnych tęczówkach odbijało się światło zza drzwi. Corso zadrżał, widząc tam 
również refleks 
swojego zagubionego cienia.
W radiu leciała już inna piosenka, ale przestali jej słuchać. Dziewczyna 
pachniała ciepłem 
i gorączką, jej naga szyja pulsowała słabym tętnem. W pokoju wirowały plamy 
światłocienia, w 
którym wszystko zatraciło kontury. Mruknęła coś cichuteńko i niewyraźnie i 
przesunęła dłoń na 
kark Corsa, znacząc ten ruch pasmami krwi. W jej oczach zamigotały iskierki. 
Mając na języku 
smak tej krwi, schylił się ku jej czułym, rozchylonym ustom, skąd dobywał się 
teraz cichy jęk, 
powolny, monotonny, odległy i pradawny. Przez owo mgnienie, kiedy Lucas Corso 
czuł 
pulsowanie jej ciała, przeżył wszystkie swoje dotychczasowe śmierci, jak gdyby 
przyniosła je 
ciemna, leniwa rzeka o wodach gęstych jak werniks. I nagle pożałował, że nie 
potrafi nadać jej 
żadnego imienia, by je wytatuować w świadomości na pamiątkę tej chwili.
Trwało to dosłownie sekundę. Teraz łowca książek siedział z uśmiechem głupawej 
fascynacji, ciągle w płaszczu, na brzegu łóżka, ona tymczasem cofnęła się nieco 
i wygiąwszy 
biodra na podobieństwo ślicznego zwierzątka odpięła guzik dżinsów. Patrzył na 
nią życzliwymi 
oczami, w których była i wyrozumiałość, i sceptycyzm, i zmęczenie. Czasami 
pozwalał sobie na 
taką kombinację, w której więcej było zaciekawienia niż pożądania. Zamek 
błyskawiczny 
poszedł w dół i teraz przed oczami Corsa pojawił się ciemny trójkąt skóry ostro 
kontrastujący z 
bielą bawełnianych majteczek, których dziewczyna pozbyła się razem ze spodniami. 
Długie, 
opalone, wyciągnięte na łóżku nogi pozbawiły Corsa - ściślej: obu Corsów - tchu, 
podobnie jak 
wcześniej pozbawiły Rocheforta zębów. Teraz podniosła ręce i zdjęła koszulkę. 
Uczyniła to w 
sposób całkiem naturalny, ani zalotnie, ani z wyrachowaną obojętnością, 
wpatrując się w niego 
rozkosznie, póki koszulka nie zasłoniła jej twarzy. Tu kontrast był jeszcze 
większy. Spod białej 
bawełny ukazała się ogorzała skóra, jędrne ciało, smukła talia, pełne, doskonałe 
piersi ślicznie 
wymodelowane przez grę światła i cieni, dół szyi, lekko otwarte usta i znowu 
oczy, w których 
ujrzał cały blask odebrany niebiosom. I własny cień, uwięziony niczym zaklęta 
dusza w dwóch 
szklanych kulach albo szmaragdach.
Od tej chwili był całkowicie pewien, że mu się nie uda. Jedno z tych ponurych 
przeczuć, 
które zawczasu znaczą niektóre wydarzenia znamieniem nieuniknionej klęski. 
Ujmijmy rzecz 
bardziej prozaicznie: Corso stwierdził, zrzucając resztę ubrania na płaszcz 
leżący już w nogach 
łóżka, że erekcja, jakiej doświadczył przy pierwszych bodźcach, teraz zanikała. 
Za wcześnie na 
sianokosy. Jakby powiedział praprapradziadek bonapartysta, la Garde recule. I to 
na amen. 
Poczuł nagle niepokój, aczkolwiek jego obecne zwiotczenie mogło pozostać 
niezauważone, 
bowiem dokładnie zasłaniał światło z łazienki. Nadzwyczaj ostrożnie położył się 
twarzą na tym 
ciepłym, smagłym ciele, które czekało nań w półmroku, i postanowił zastosować 
to, co na 
błotnistym gruncie Flandrii Cesarz określał jako taktykę zbliżenia pośredniego. 
Badał teren z 
półdystansu, unikając zwarcia w rejonach krytycznych. Na z góry upatrzonych 
pozycjach 
wyczekiwał, aż Grouchy nadejdzie z posiłkami, a tymczasem pieścił dziewczynę, 
całując ją 
niespiesznie w usta i szyję. Nic z tego. Po Grouchym nie było śladu. Ten 
cholerny dmuchacz 
szkła ganiał teraz Prusaków gdzieś daleko od pola bitwy. Niepokój Corsa 
przerodził się w 
panikę, kiedy dziewczyna przylgnęła do niego, wsunęła wspaniałe, rozpalone udo 
między jego 
nogi i zdała sobie sprawę z ogromu katastrofy. Zobaczył, że uśmiechnęła się 
niepewnie, jakby 
chciała powiedzieć: dzielny wojaku, wiem, że dasz sobie radę. Pocałowała go z 
niewysłowioną 
namiętnością i sięgnęła dłonią w dół, żeby przyjść mu z pomocą. Dokładnie w 
chwili, gdy poczuł 
jej dotyk w epicentrum tragedii, zatonął zupełnie. Jak Titanic. Pikował w dół 
bez zmiłowania. 
Orkiestra gra, kobiety i dzieci najpierw. Nastąpiło dwadzieścia minut agonii, 
podczas których 
jeszcze raz przeżywa się wszystkie najczarniejsze chwile życia. Bohaterskie 
wycieczki przeciwko 
niewzruszonym oddziałom strzelców szkockich. Piechota uszykowana do szturmu z 
trudem 
dostrzegała szansę zwycięstwa. Samorzutne wypady strzelców i lekkiej piechoty 
jako daremne 
próby zaskoczenia nieprzyjaciela. Potyczki huzarów i opieszałe szarże 
kirasjerów. Wszystkie te 
próby kończyły się tak samo: Wellington, nie zagrożony w tej belgijskiej wiosce, 
dokazywał, ile 
wlezie, a szef orkiestry wojskowej wygrywał Corsowi przed nosem marsz Szarej 
Piechoty 
Szkockiej. Tymczasem Stara Gwardia, a raczej to, co z niej zostało, rzucała 
okiem w prawo i w 
lewo, zaciskając zęby i oddychając ciężko w prześcieradła i w zegarek, który na 
nieszczęście 
ciągle miał na ręku. Spomiędzy włosów spływały mu po karku krople potu wielkie 
jak pięść. 
Rozpaczliwie rozglądał się ponad ramionami dziewczyny w poszukiwaniu pistoletu, 
z którego 
mógłby wypalić sobie w łeb.
Spała. Starając się za wszelką cenę jej nie zbudzić, sięgnął do kieszeni 
płaszcza po 
papierosa. Zapalił, oparł się na łokciu i zaczął się jej przyglądać. Leżała na 
wznak, naga, z głową 
odchyloną do tyłu na poduszce poplamionej zaschłą krwią. Oddychała spokojnie 
przez na wpół 
otwarte usta. Nadal unosił się nad nią zapach gorączki i rozgrzanego ciała. 
Corso delektował się 
widokiem jej nieruchomych, wspaniałych kształtów, rysujących się w słabym 
odblasku z 
łazienki. Uznał ją za arcydzieło inżynierii genetycznej, sam siebie zapytywał, 
jaka mieszanka 
krwi, a może zagadek, śliny, skóry, ciała, nasienia i przypadku doprowadziła do 
powstania 
łańcucha, którego kulminację miał przed sobą. W niej, w tym osiemnastoletnim, 
może 
dwudziestoletnim stworzeniu, ucieleśniły się wszystkie kobiety, wszystkie samice 
gatunku 
ludzkiego. Dostrzegł pulsowanie krwi w szyi i niemal niezauważalne tętno serca, 
krzywą i 
delikatną linię, która wiodła przez mięśnie pleców ku talii i rozszerzała się na 
wysokości bioder. 
Wyciągnął dłoń i czubkami palców pogładził kędzierzawy trójkącik tam, gdzie 
skóra robiła się 
trochę jaśniejsza, między udami, w miejscu, gdzie nie udało mu się rozbić obozu, 
jak Pan Bóg 
przykazał. Dziewczyna rozładowała sytuację nadzwyczaj zręcznie, nie przydając 
sprawie 
wielkiego znaczenia i przechodząc taktownie do subtelnej, zrozumiałej dla obojga 
gry. Wreszcie 
pojęła, że w tym starciu nie wykrzesze z Corsa więcej ognia. Dzięki temu 
rozładowała nieco 
napięcie, a przynajmniej zapobiegła sytuacji, w której Corso, pozbawiony żądła 
(w końcu czyż 
nie dobija się koni?), mógł rozwalić sobie łeb o kant nocnego stolika. 
Alternatywą, jaką dostrzegł 
w zaślepieniu, było walenie pięścią w ścianę, ale w połowie zamarkował gest, 
inaczej strzaskałby 
sobie zupełnie knykcie. Wystraszona patrzyła na ten nagły ruch, zaskoczona 
niespodziewanym 
napięciem, jakiemu się poddał. Na pewno ból i wysiłek, na jaki się zdobył 
powstrzymując krzyk, 
uspokoiły go trochę, na tyle przynajmniej, że wymusiwszy na sobie krzywy 
półuśmiech mruknął, 
iż taka sytuacja zdarza mu się tylko przez pierwsze trzydzieści razy. Rozbawiona 
i pełna czułości 
zaczęła się śmiać, całując go w oczy i w usta. Ty idioto, to nie jest wcale 
ważne. Wcale a wcale. 
Zrobił więc jedyną rzecz, do jakiej w tym momencie był zdolny: przystąpił do 
pieczołowitej 
manipulacji zręcznymi palcami w stosownym miejscu. Efekt może nie był chwalebny, 
ale 
przynajmniej zadowalający. Kiedy już odzyskała oddech, długo patrzyła nań w 
milczeniu, po 
czym przywarła ustami do jego ust w niespiesznym, dokładnym pocałunku. Stopniowo 
siła jego 
malała, aż wreszcie dziewczyna usnęła.
Żar papierosa oświetlał palce Corsa. Wstrzymywał dym w płucach, jak mógł 
najdłużej, by 
naraz wypuścić go gwałtownie i patrzeć, jak w powietrzu przybiera kanciasty 
kształt w słupie 
światła z łazienki. Posłyszał, że przez chwilę przestała oddychać, i zaczął się 
jej znów 
przyglądać. Zmarszczyła brwi i jęknęła cichutko, jak mała dziewczynka, której 
śni się coś złego. 
Po chwili, ciągle śpiąc, przekręciła się ku niemu na bok. Piersi spoczęły na jej 
nagim ramieniu, a 
twarz na dłoni. Kim ty, cholera, jesteś - zniecierpliwiony zapytał ją znów 
oczami, po czym 
pochylił się i pocałował nieruchomą twarz. Głaskał jej krótkie włosy, talię i 
biodra, doskonale 
widoczne teraz, kiedy leżała pod światło. W tej subtelnej krzywiźnie więcej było 
piękna niż w 
melodii, rzeźbie, wierszu czy obrazie. Zbliżył się, chcąc nasycić się zapachem 
jej ciepłej szyi i 
poczuł, że jego własny puls gwałtownie przyspieszył, budząc uśpione ciało. 
Spokojnie - rzekł 
sobie w duchu. Tym razem zimna krew, bez paniki. Po kolei. Nie wiedział, jak 
długo utrzyma się 
ten stan, więc powoli zgasił papierosa w popielniczce stojącej na stoliku nocnym 
i przytulił się do 
dziewczyny. Jego organizm odpowiadał na bodźce w sposób należyty. Rozchylił więc 
jej uda i 
oszołomiony wstąpił wreszcie do gościnnego, wilgotnego raju, całego z ciepłej 
śmietany i miodu. 
Zauważył, że dziewczyna poruszyła się sennie, a jej ramiona skrzyżowały się na 
jego plecach, 
chociaż spała dalej. Pocałował ją w szyję i w usta, z których dobywał się długi, 
nieskończenie 
słodki jęk. Zaczęła ruszać się, dopasowując swój rytm do niego, a kiedy pogrążył 
się całkowicie 
w niej i w sobie samym, docierając instynktownie i bez wysiłku do zapomnianego 
zakątka 
pamięci, ona otworzyła oczy i wpatrywała się weń zdumiona i szczęśliwa, 
posyłając mu zielone 
sygnały zza zasłony wilgotnych rzęs. Kocham cię, Corso. 
Kochamkochamkochamkocham. 
Kocham cię. Chwilę później ugryzł się w język, byle samemu nie wypowiedzieć 
podobnej 
durnoty. Patrzył na siebie z oddali, nie mogąc uwierzyć w to, co widzi: oto on, 
skupiony tylko na 
niej, czujny na jej pulsowanie, na jej miny i gesty, z góry ciesząc się 
rozkoszą, odkrywa tajemne 
miejsca, skryte klucze do tego delikatnego i zarazem jędrnego ciała, które doń 
przylgnęło. Trwali 
tak ponad godzinę. Wreszcie Corso spytał ją, czy dzisiaj można, czy nie, a ona 
odparła, żeby się 
nie kłopotał, że wszystko jest pod kontrolą. Wtedy poszedł najgłębiej, jak się 
da, do samego 
serca.
Już świtało, kiedy się przebudził. Przytulona do niego dziewczyna wciąż spała i 
Corso 
trwał przez chwilę nieruchomo, nie chcąc jej obudzić i odsuwając od siebie myśl 
o tym, co się 
wydarzyło i co jeszcze mogło się stać. Zamknął oczy i poddał się tej spokojnej 
chwili słodkiego 
nieróbstwa. Oddech śpiącej owiewał mu skórę. Irene Adler, Baker Street 221b. 
Diabeł 
zakochany. Postać we mgle naprzeciwko Rocheforta. Błękitna kurteczka opadająca 
powoli na 
nabrzeże Sekwany. I cień jego samego w jej oczach. Spała odprężona, spokojna, 
daleka od tego 
wszystkiego - aż trudno mu było ustalić jakiś porządek logiczny między obrazami 
zarejestrowanymi w pamięci. Ale na logice wcale mu w tej chwili nie zależało. 
Czuł 
rozleniwiające zadowolenie. Wsunął dłoń pomiędzy rozgrzane uda dziewczyny i 
przez jakiś czas 
jej nie wyjmował. Przynajmniej to nagie ciało było na pewno rzeczywiste.
Po jakimś czasie dźwignął się z łóżka i poszedł wziąć prysznic. W lustrze 
zobaczył resztki 
zaschniętej krwi na twarzy i owoc potyczki z Rochefortem i schodami: siniaki na 
prawym barku i 
na żebrach, które bolały przy naciśnięciu palcami. Obmył się trochę i zaczął się 
rozglądać za 
papierosami. Wsunąwszy rękę do kieszeni płaszcza trafił na list od Grübera.
Zaklął w duchu, wściekły, że o nim zapomniał, ale i tak było za późno. Otworzył 
więc 
kopertę i wrócił do łazienki, gdzie mógł odczytać informację przy świetle. Nie 
była zbyt 
obszerna, ale jej treść - dwa nazwiska, jeden numer i jeden adres - wywołała na 
jego twarzy 
okrutny uśmiech. Przejrzał się powtórnie w lustrze - potargane włosy, nie 
ogolona twarz - i 
założył nadtłuczone okularki, jakby to był hełm z przyłbicą. Uśmiechał się 
niczym wilk 
wietrzący zwierzynę. Bez szmeru pozbierał swoje ubranie i brezentową torbę i 
posłał śpiącej 
dziewczynie ostatnie spojrzenie. Może w sumie to będzie fantastyczny dzień? Na 
pewno 
Buckingham i Milady stracą apetyt na śniadanie.
Hotel Crillon był za drogi na kieszeń Flavia La Pontego. Z pewnością wdowa 
Taillefer 
pokrywała rachunki. Corso doszedł do tego wniosku, kiedy wysiadł z taksówki na 
placu 
Concorde i ruszył pośród sieneńskich marmurów ku schodom i pokojowi numer 206. 
Na 
drzwiach wisiała karteczka „Nie przeszkadzać”, a za nimi panowała gęsta cisza. 
Zastukał lekko 
zwiniętą w kułak dłonią. Trzy razy.
„Trzy uczyniono nakłucia w pogańskim ciele i tak zahartowany został grot 
na białego wieloryba...”
Bractwo Harpunników z Nantucket chyba się rozpadało, a Corso nie był pewien, czy 
się z 
tego cieszy, czy nie. Kiedyś razem z La Pontem wymyślali inną wersję Moby Dicka: 
Izmael 
spisuje historię, wkłada rękopis do uszczelnionej trumny i tonie wraz z resztą 
załogi „Pequoda”. 
Jedynym ocalałym rozbitkiem jest Queequeg, dzielny harpunnik bez pretensji 
intelektualnych. Z 
czasem uczy się czytać i pewnego dnia pogrąża się w lekturze opowieści swojego 
towarzysza. 
Okazuje się, że jej treść i jego własne wspomnienia zupełnie się nie pokrywają. 
Siada więc i 
zaczyna pisać własną historię od słów: „Imię moje Queequeg”, a całość tytułuje 
Wieloryb. Z 
zawodowego punktu widzenia harpunnika Izmael był pedantycznym erudytą, który 
naginał 
wydarzenia do własnej wizji. Moby Dick nie jest żadnym potworem, tylko, ot, 
waleniem jak tyle 
innych, a wszystkiemu winien jest niekompetentny kapitan z zachwianą hierarchią 
ważności: 
przedkłada prywatę ponad zakontraktowane dostawy baryłek tranu - „a co to ma za 
znaczenie, 
kto mu wyrwał nogę”, pisze Queequeg. Corso przypomniał sobie scenę przy stoliku 
w barze: 
Makarowa, z tą swoją męską, surową, nordycką twarzą, zasłuchana w wywody La 
Pontego, który 
wyjaśnia, jak bardzo cieśli potrzebne są pakuły przy uszczelnianiu trumny, a z 
drugiej strony 
kontuaru zazdrosna Zizi posyła im mordercze spojrzenia. To było w czasach, kiedy 
Corso mógł 
wykręcić swój numer telefonu, by po drugiej stronie usłyszeć nieodmiennie głos 
Nikon, która 
dłonie znów miała mokre od utrwalacza. Tak było i w tamtą noc, kiedy napisali na 
nowo Moby 
Dicka: wszyscy znaleźli się u niego w domu, gdzie opróżnili jeszcze parę butelek 
siedząc przed 
telewizorem, oglądając na wideo film Johna Hustona i wznosząc toast za 
poczciwego Melville’a, 
w momencie kiedy „Rachela” żeglująca w poszukiwaniu swych straconych dzieci 
wyławia 
kolejną sierotę.
Tak było niegdyś. A przecież teraz, stojąc przed drzwiami pokoju 206, Corso nie 
zdołał w 
sobie wzniecić gniewu człowieka, który ma zaraz rzucić drugiemu w twarz 
oskarżenie o zdradę. 
Może dlatego, że w głębi duszy podzielał opinię, iż w sprawach dotyczących 
polityki, interesów i 
seksu zdrada jest tylko kwestią czasu. Polityka nie wchodziła w grę, nie 
wiedział jednak, czy 
obecność jego przyjaciela w Paryżu należało tłumaczyć interesami czy seksem. 
Niewykluczone, 
że w grę wchodziły oba czynniki - nawet cynik Corso nie wyobrażał sobie, żeby La 
Ponte 
wplątywał się w kłopoty tylko z powodu pieniędzy. W myśli przeżył jeszcze raz tę 
scenę u siebie 
w domu, kiedy Liana Taillefer toczyła z nim pojedynek, zmysłowa i piękna, o 
szerokich 
biodrach, białym, miękkim ciele i zdrowym wyglądzie Kim Novak jako kobiety 
fatalnej. Uniósł 
brew - przyjaźń polega na takich drobiazgach - by wyrazić hołd skłonnościom 
księgarza. Może 
dlatego La Ponte nie dostrzegł odrazy na jego twarzy, kiedy otworzył mu drzwi. 
Stał zaspany w 
piżamie i zdążył otworzyć usta ze zdziwienia, zanim Corso zamknął mu je mocnym 
uderzeniem 
pięści, które posłało go na podłogę pod przeciwległą ścianę pokoju.
Być może w innych okolicznościach Corso zacząłby podziwiać scenerię: luksusowy 
apartament, okno wychodzące na obelisk na placu Concorde, na podłodze gruba 
wykładzina i 
ogromna łazienka. Leżący La Ponte pocierał obolały podbródek i usiłował odzyskać 
jasność 
spojrzenia zakłóconą otrzymanym ciosem. Obok duże łóżko, na tacy dwa śniadania. 
I Liana 
Taillefer: włosy blond okalające zdumioną twarz, nie dogryziona grzanka w pół 
drogi do ust, 
potężna biała pierś wyzierająca z dekoltu jedwabnej koszuli nocnej. Sutki o 
średnicy pięciu 
centymetrów, jak beznamiętnie stwierdził Corso zamykając za sobą drzwi. Lepiej 
późno niż 
wcale.
- Dzień dobry - powiedział.
Podszedł do łóżka. Liana Taillefer, ciągle nieruchoma i z grzanką w dłoni, 
patrzyła, jak 
siada obok niej, kładzie torbę na podłodze, zerka na tacę i nalewa sobie kawy do 
filiżanki. Przez 
ponad pół minuty nikt nie odezwał się ani słowem. Wreszcie Corso upił trochę 
kawy i 
uśmiechnął się do kobiety.
- O ile pamiętam - nie ogolona szczęka wyostrzyła mu rysy, przez co uśmiechał 
się jak 
ostrze noża - podczas naszego ostatniego spotkania byłem nieco brutalny...
Nie odpowiedziała. Odłożyła już nie dojedzoną grzankę na tacę i przysłoniła 
koszulą 
wybujałe kształty. Spoglądała na Corsa nieokreślonym wzrokiem, bez strachu, 
pychy czy urazy - 
właściwie obojętnie. Po tym, co zaszło u niego w domu, spodziewał się ujrzeć w 
jej oczach 
nienawiść. Za to pana zabiją i tak dalej. Zresztą o mało co tego nie zrobili. 
Tymczasem 
stalowoniebieskie oczy Liany Taillefer przypominały dwie zamarznięte kałuże, co 
zaniepokoiło 
Corsa bardziej niż wybuch gniewu. Oczami wyobraźni widział ją, jak niewzruszona 
przygląda się 
trupowi męża zwisającemu z lampy w gabinecie. Przypomniał sobie zdjęcie tego 
biednego czarta 
w fartuchu i z talerzem, gotowego pokroić prosię po segowiańsku. Kiepską powieść 
napisali mu 
do spółki.
- Ty fiucie nie myty - wymamrotał ciągle oszołomiony La Ponte z podłogi. Chyba 
już w 
pełni odzyskał wzrok i teraz usiłował zebrać się w sobie, szukając oparcia w 
meblach. Corso 
obserwował go z zaciekawieniem.
- Tak jakbyś się nie cieszył z naszego spotkania, Flavio...
- Cieszył? - księgarz pocierał brodę i co chwila spoglądał na dłoń, jakby bał 
się znaleźć 
tam ząb. - Tyś oszalał. Do imentu.
- Jeszcze nie, ale dzięki wam jestem na dobrej drodze. Dzięki tobie i twoim 
poplecznikom 
- wskazał kciukiem na Lianę Taillefer. - Do których zaliczam niepocieszoną 
wdowę.
La Ponte zbliżył się nieco, zachowując jednak bezpieczną odległość.
- Czy mógłbyś zadać sobie trochę trudu i objaśnić mi, o czym gadasz?
Corso uniósł dłoń przed nosem księgarza i zaczął wyliczać na palcach:
- Gadam o rękopisie Dumasa i o Dziewięciorgu Wrót. O utopieniu Victora Fargasa w 
Sintrze. O moim cieniu w postaci Rocheforta, który tydzień temu atakuje mnie w 
Toledo, a 
wczoraj wieczorem tu w Paryżu - znowu wskazał na Lianę Taillefer. - O Milady. I 
o tobie, bez 
względu na to, jaką rolę odgrywasz w tej całej historii.
La Ponte wpatrywał się w dłoń Corsa, mrugając przy każdym wyprostowanym palcu - 
w 
sumie pięć razy. Następnie pogładził się na nowo po twarzy, już nie z bólu, ale 
w zakłopotaniu. 
Już miał coś odpowiedzieć, ale przemyślał sprawę i wreszcie zwrócił się do Liany 
Taillefer.
- Co my mamy z tym wszystkim wspólnego?
Wzruszyła pogardliwie ramionami. Nie miała zamiaru wdawać się w wyjaśnienia ani 
wchodzić w żadną współpracę. Leżała wsparta na poduchach koło tacy ze 
śniadaniem. 
Polakierowane na czerwono paznokcie kruszyły grzankę i był to jej jedyny ruch 
poza miarowym 
wznoszeniem się i opadaniem piersi we wspaniałym, pięknie wypełnionym dekolcie. 
Patrzyła 
tylko na Corsa wzrokiem osoby, która czeka, aż przeciwnik odkryje karty. Plaster 
świeżej 
polędwicy mógłby być bardziej przejęty rozgrywającą się sceną.
La Ponte poskrobał się po głowie w miejscu, gdzie przecierały mu się włosy. 
Niezbyt 
wytwornie się prezentował w pomiętej piżamie w prążki i ze spuchniętym od ciosu 
lewym 
policzkiem. Oczy mu latały, gapił się to na Corsa, to na kobietę. W końcu utkwił 
wzrok w 
przyjaciela.
- Domagam się wyjaśnień - powiedział.
- Co za zbieg okoliczności. Ja przyszedłem prosić o to samo.
La Ponte zawahał się, spoglądając niepewnie na Lianę Taillefer. Wyglądał na 
upokorzonego - i miał po temu powody. Popatrzył po kolei na wszystkie trzy 
guziki piżamy i na 
swoje bose stopy. Ten strój pozbawiłby największy dramat resztek patosu. W końcu 
pokazał 
Corsowi łazienkę.
- Idziemy tam - chciał nadać swemu głosowi dostojne brzmienie, ale spuchnięty 
policzek 
uniemożliwiał prawidłową wymowę spółgłosek. - Ty i ja.
Kobieta trwała w zagadkowym bezruchu, patrząc na nich z zainteresowaniem, z 
jakim 
zazwyczaj ogląda się nudne teleturnieje. Corso czuł, że powinien coś 
przedsięwziąć w jej 
sprawie, ale chwilowo nie miał pojęcia co. Po krótkim wahaniu podniósł torbę z 
podłogi i ruszył 
pierwszy do łazienki, a La Ponte wszedł za nim i zamknął drzwi.
- Można wiedzieć, dlaczegoś mi dał w łeb?
Mówił cicho w obawie, że wdowa ich usłyszy. Corso położył torbę na bidecie, 
sprawdził, 
czy ręczniki są czyste, przesunął banderolę na sedesie i z całym spokojem 
zwrócił się do 
księgarza:
- Bo jesteś fałszywy, bo mnie zdradziłeś. Nie powiedziałeś mi, że jesteś w to 
wplątany. 
Pozwoliłeś, żeby mnie oszukano, śledzono i pobito.
- W nic nie jestem wplątany. I na razie to ja jestem jedynym pobitym - księgarz 
uważnie 
przyglądał się w lustrze swojej twarzy. - Boże. Patrz, co mi zrobiłeś. 
Pokiereszowałeś mnie.
- Pokiereszuję cię jeszcze bardziej, jeżeli mi wszystkiego nie opowiesz.
- Wszystkiego nie opowiem? - La Ponte macał się po opuchliźnie, zerkając kątem 
oka na 
Corsa, jakby podejrzewał, że tamten wpadł w obłęd. - To żadna tajemnica. Liana i 
ja się... - 
urwał, szukając właściwego określenia.
- Ehem. No, widziałeś sam.
- Zbliżyliście się do siebie - podrzucił Corso.
- No właśnie.
- Kiedy?
- Tego dnia, kiedy pojechałeś do Portugalii.
- Kto wykonał zasadniczy ruch?
- Właściwie ja.
- Właściwie?
- No, mniej więcej. Odwiedziłem ją.
- Po co?
- Żeby złożyć jej propozycję co do biblioteki męża.
- Tak ci to nagle przyszło do głowy?
- Wiesz, ona zadzwoniła wcześniej. Mówiłem ci już w swoim czasie.
- Zgadza się.
- Chciała odzyskać rękopis Dumasa, który sprzedał mi nieboszczyk mąż.
- Mówiła dlaczego?
- Z uwagi na sentyment.
- A ty w to uwierzyłeś.
- Tak.
- A ściślej: było ci wszystko jedno.
- W sumie...
- Dobra. Miałeś ochotę ją przelecieć.
- To też.
- No i padła ci w ramiona.
- Otóż to.
- Jasne. W Paryżu spędzacie miesiąc miodowy.
- Niezupełnie. Ona ma tu sprawy do załatwienia.
- I poprosiła cię o towarzystwo.
- Właśnie.
- Ot, tak sobie, prawda? Rachunki popłacone, idylla trwa.
- Coś w tym guście.
Corso uśmiechnął się złośliwie.
- Miłość to piękna rzecz, Flavio. Kiedy kocha się naprawdę.
- Nie zgrywaj teraz cynika. Jest niesamowita. Nawet nie masz pojęcia...
- Mam.
- Nie masz.
- A ja ci mówię, że mam.
- Chciałbyś mieć. Rozumiem cię, z taką babką...
- Zbaczamy z kursu, Flavio. A więc, wracając do waszego pobytu w Paryżu.
- Tak.
- Jakie macie plany wobec mnie?
- Żadnych. Zamierzaliśmy cię namierzyć dziś, najdalej jutro. Chodziło o 
odzyskanie 
rękopisu.
- Po dobroci.
- Jasne, czemu nie?
- A nie spodziewaliście się, że mógłbym odmówić?
- Liana wyrażała taką wątpliwość.
- A ty?
- Ja nie.
- Ty co „nie”?
- Nie widziałem problemu. W końcu jesteśmy przyjaciółmi. A Wino andegaweńskie 
należy do mnie.
- Rozumiem, byłeś jej drugim nabojem.
- Nie wiem, o co ci chodzi. Liana jest wspaniała i mnie uwielbia.
- Owszem. Robi wrażenie kobiety zakochanej.
- Naprawdę?
- Jesteś idiotą, Flavio. Zrobili cię w bambuko, tak jak mnie.
To był błysk intuicji jak czerwona lampka alarmowa. Corso gwałtownie odepchnął 
La 
Pontego i wpadł do sypialni, gdzie zastał Lianę Taillefer już nie w łóżku, na 
poły ubraną i 
pakującą walizkę. Ujrzał jej lodowate oczy wbite w niego - oczy Milady Winter - 
i zrozumiał, że 
przez ten czas, kiedy on się tu popisywał jak głupek, ona czekała na coś, na 
jakiś dźwięk czy 
sygnał. Niczym pająk w swojej sieci.
- Do widzenia, panie Corso.
Zdołał tylko usłyszeć, jak wypowiada te cztery słowa. Słuchał ich - wymawianych 
tym jej 
ciężkim, lekko ochrypłym głosem - i zachodził w głowę, co mogą oznaczać oprócz 
tego, że 
szykuje się do wyjścia. Ruszył w jej kierunku nie wiedząc, co zrobi, jak będzie 
tuż przy niej, 
kiedy naraz zdał sobie sprawę, że w pokoju jest ktoś jeszcze: jakiś cień 
schowany za drzwiami, 
przy lewej futrynie. Chciał odwrócić się i stanąć twarzą w twarz z nowym 
niebezpieczeństwem, 
ale był już pewien, że oto popełnił kolejny błąd i jest za późno. Dotarł jeszcze 
do niego śmiech 
Liany Taillefer prosto z filmów o złych jasnowłosych wampirzycach. Jeśli chodzi 
o cios, to po 
raz drugi w ciągu niespełna dwunastu godzin otrzymał go tuż za uchem, w to samo 
miejsce. 
Zdołał też w ostatniej chwili dostrzec mętniejącą sylwetkę Rocheforta.
Gdy padł na ziemię, był już nieprzytomny.
XIII. Intryga się komplikuje
„Czyż ta chwila nie napawa pana rozkosznym 
dreszczem? Czyż nie czuje się pan jak myśliwy?
Co by się stało z tym dreszczem, gdybym był 
tak suchy i lakoniczny jak rozkład jazdy?”
(A. Conan Doyle, Dolina Trwogi, 
przekład Tadeusza Everta)
Najpierw z dala doszedł go czyjś głos, jakieś mamrotanie, którego nie potrafił 
zidentyfikować. Skupił się z wysiłkiem, domyślając się, że ktoś mówi do niego. 
Coś na temat 
jego wyglądu. Corso nie miał bladego pojęcia, jak w tej chwili wyglądał, ale też 
nie bardzo go to 
obchodziło. Dobrze mu było tam, gdzie leżał, z twarzą przy podłodze. Nie chciał 
otwierać oczu, 
głównie ze strachu, że ból w skroniach się nasili.
Ktoś go klepał po policzku. Nie ma rady, trzeba otworzyć przynajmniej jedno oko. 
Flavio 
La Ponte pochylał się nad nim z wyraźnym zaniepokojeniem. Ciągle był w piżamie.
- Przestań mnie walić po gębie - mruknął rozeźlony Corso.
Księgarz odetchnął z ogromną ulgą.
- Myślałem, że nie żyjesz - wyznał.
Corso otwarł drugie oko i spróbował wstać. Natychmiast poczuł, jak mózg 
chlupocze mu 
w czaszce na podobieństwo wielkiej galarety.
- Ale ci przywalili - nie wiadomo po co rzucił La Ponte, pomagając łowcy książek 
stanąć 
na nogach.
Wsparty na jego ramieniu, Corso obrzucił wzrokiem pokój. Liana Taillefer i 
Rochefort 
zniknęli.
- Widziałeś tego, co mnie kropnął?
- Jasne. Wysoki brunet, na twarzy miał bliznę.
- Widziałeś go już wcześniej?
- Nie - księgarz zmarszczył czoło zafrasowany. - Ale ona chyba zna go dobrze... 
Pewnie 
otworzyła mu drzwi, jak gadaliśmy w łazience. Bez wątpienia facetowi ktoś zrobił 
z wargi śliwę. 
Rozwalona w paru miejscach, cała w jodynie - musnął policzek, gdzie opuchlizna 
już zaczynała 
ustępować, i uśmiechnął się mściwie. - Z tego, co widzę, wszyscy ostatnio 
oberwali.
Corso posłał mu wściekłe spojrzenie i dalej bezskutecznie szukał okularów.
- Jednego nie rozumiem - powiedział - czemu tobie się upiekło?
- Chcieli i mnie przyłożyć. Ale powiedziałem, że nie trzeba. Żeby zajęli się 
swoimi 
sprawami. Ze jestem przypadkowym turystą.
- Mogłeś próbować coś zrobić.
- Ja? Żartujesz. Wystarczy, że ty mi przyładowałeś. Pokazałem palcami V, o, w 
ten 
sposób, jedną ręką i drugą.
Na znak pokoju. Zdjąłem nakrętkę dezodorantu i usiadłem w kąciku bez słowa. Aż 
sobie 
poszli.
- Mój ty bohaterze.
- Lepiej być ostrożnym, niż się potem dziwić. Aha, patrz - podał mu złożoną w 
czworo 
karteczkę. - Odchodząc zostawili to pod popielniczką z niedopałkiem Montecristo.
Litery długo tańczyły Corsowi przed oczami. Wreszcie zobaczył zdanie pięknie 
wykaligrafowane atramentem, pismem angielskim i ze skomplikowanymi Zawijasami 
przy 
dużych literach: 
„Z mojego rozkazu i dla dobra Państwa właściciel tego dokumentu uczynił 
to, co uczynił. 3 grudnia 1627. Richelieu” [A Dumas, Trzej muszkieterowie, 
przekład Joanny Guze]
Mimo niewesołej sytuacji zachciało mu się śmiać. Miał przed sobą list żelazny 
wręczony 
Milady podczas oblężenia La Rochelle, gdy ta zażądała głowy d’Artagnana. Ten 
sam, który 
później zabrał jej uzbrojony Atos - „Żmijo, kąsaj, jeśli potrafisz” [Jak 
poprzednio] - i który 
później, pod koniec opowieści, ochronił czworo przyjaciół przed kardynałem 
Richelieu, 
usprawiedliwiając egzekucję dokonaną na kobiecie fatalnej... Krótko mówiąc: 
trochę za wiele jak 
na jeden rozdział. Zataczając się, Corso wszedł do łazienki, odkręcił kran 
umywalki i wsadził 
głowę pod zimną wodę. Po chwili wyprostował się i popatrzył w lustro: oczy 
podpuchnięte, 
jednodniowy zarost, strużki wody... W skroniach buczało mu, jakby miał tam 
gniazdo os. Do 
zdjęcia idealnie, pomyślał. Fajnie zaczynamy dzień.
Obok w lustrze pojawił się La Ponte z ręcznikiem i okularkami.
- Oczywiście zabrali ci torbę.
- Skurwielu.
- Zaraz, a dlaczego mieszasz w to mnie? Ja w tym filmie tylko sobie trochę 
podupczyłem.
Corso był coraz bardziej niespokojny Przebiegł hall hotelowy w ślad za zbiegami 
myśląc 
gorączkowo, ale prawdopodobieństwo ich złapania z każdą chwilą się zmniejszało. 
Wszystko 
przepadło, z wyjątkiem jednego ogniwa w łańcuszku: numeru Trzy. Tamci musieli go 
przecież 
zdobyć, więc jeśli się pospieszy, ma jeszcze jakąś szansę ich spotkać. Na razie 
La Ponte zwalniał 
pokój, więc Corso wszedł do kabiny i zadzwonił do Fredy Ungern. Linia była 
zajęta. Po chwili 
wahania zatelefonował do Louvre-Concorde i poprosił o połączenie z pokojem Irene 
Adler. Bał 
się także i o nią, toteż uspokoił go nieco głos dziewczyny w słuchawce. W kilku 
słowach zdał jej 
sprawę z wydarzeń i umówił się na spotkanie w siedzibie Fundacji Ungern. 
Odkładając 
słuchawkę, zobaczył, że La Ponte zbliża się doń ze zgnębioną miną i kartą 
kredytową w dłoni.
- Szczwana suka. Tak uciec bez zapłacenia rachunku.
- Do twarzy ci z tym, jeleniu.
- Zabiję ją tymi rękami. Przysięgam.
Hotel był z tych drogich. Księgarz czuł, że ogrom zdrady, jakiej padł ofiarą, 
zaczyna go 
przerastać. Już wcale nie zarzekał się, jak pół godziny temu, że jest osobą 
absolutnie postronną. 
Teraz miał w sobie tyle żółci co mściwy kapitan Ahab. Wsiedli do taksówki, Corso 
podał adres 
baronowej Ungern. Po drodze opowiedział Flaviowi resztę historii: o pociągu, 
dziewczynie, 
Sintrze, Paryżu, trzech egzemplarzach Dziewięciorga Wrót, śmierci Fargasa, 
incydencie nad 
brzegiem Sekwany... La Ponte słuchał, kiwał głową, a jego twarz, początkowo 
pełna 
niedowierzania, teraz była posępna.
- Dzieliłem łoże ze żmiją - poskarżył się zgorszony.
Corso nie był w najlepszym humorze, więc szybko odparł, że żmije raczej nie 
kąsają 
kretynów. La Ponte przemyślał sprawę. Nie wyglądał na urażonego.
- A jednak - odezwał się - potrafi iść po trupach. I ma niesamowite ciało. 
Oczy zalśniły mu lubieżnie, choć nie minęła mu wściekłość po niedawnym 
nadgryzieniu 
jego konta. Pogładził się po brodzie. 
- Bóg mi wybaczy - westchnął z głupawym uśmieszkiem.
Corso patrzył przez okno na przejeżdżające samochody.
- To samo powiedział książę Buckingham.
- Buckingham?
- Tak, w Trzech muszkieterach. Po awanturze z brylantowymi spinkami Richelieu 
zleca 
Milady zgładzenie księcia, ta jednak zostaje aresztowana po przybyciu do 
Londynu. Tam uwodzi 
swojego strażnika Feltona, idiotę podobnego do ciebie, tyle że purytańskiego 
fanatyka, i namawia 
go, żeby pomógł jej w ucieczce i przy okazji zabił Buckinghama.
- Nie pamiętam tego fragmentu. Co się stało z tym Feltonem?
- Zasztyletował księcia, po czym został stracony, ale nie wiem, czy za 
zabójstwo, czy za 
głupotę.
- Ale przynajmniej nie musiał płacić za hotel.
Taksówka przejeżdżała Quai de Conti, zbliżając się do miejsca przedostatniego 
starcia 
Corsa z Rochefortem. W tym momencie La Pontemu coś się przypomniało:
- Słuchaj, czy Milady nie miała piętna na ramieniu?
Corso skinął głową. Właśnie mijali schody, z których stoczył się poprzedniego 
wieczoru.
- Tak - odpowiedział. - Wypalone przez kata rozżarzonym żelazem. Piętno 
zbrodniarki. 
Miała je już, kiedy brała ślub z Atosem... D’Artagnan odkrył je idąc z nią do 
łóżka. O mało nie 
stracił wtedy życia.
- Ciekawe. Wiesz, że Liana Taillefer też ma znamię?
- Na ramieniu?
- Nie, na biodrze. Mały, ale ładny tatuaż w kształcie kwiatu lilii.
- Nie gadaj.
- Jak Boga kocham.
Corso nie przypominał sobie tatuażu, bo podczas pospiesznego pitigrilli z Lianą 
Taillefer 
- przecież to było całe wieki temu... - właściwie nie miał czasu, żeby zwracać 
uwagę na takie 
szczegóły. Tak czy siak sprawy zaczynały się wymykać spod kontroli. Nie 
wchodziły w grę 
wulgarne zbiegi okoliczności, tu miał do czynienia z przemyślanym planem. Zbyt 
wyrafinowanym i niebezpiecznym, żeby widzieć w nim tylko parodię sojuszu tamtej 
kobiety ze 
zbirem z blizną. Był to spisek według wszelkich reguł gatunku, pytanie tylko, 
kto tu pociągał za 
sznurki. Nie ma co, prawdziwa Szara Eminencja. Dotknął odruchowo kieszeni, w 
którą wsadził 
list Richelieu. To stanowczo przesada. Z drugiej strony właśnie w tej tajemnicy, 
w fikcji powinno 
tkwić rozwiązanie. Przypomniały mu się słowa przeczytane kiedyś u Edgara Allana 
Poe czy u 
Conan Doyle’a: „Ta tajemnica uchodzi za niemożliwą do rozwikłania właśnie z tego 
powodu, dla 
którego należałoby ją uważać za łatwą do rozwiązania - a mianowicie z powodu 
niesłychaności 
swych objawów”. [E A Poe, Zabójstwo przy Rue Morgue, przekład Stanisława 
Wyrzykowskiego]
- Nie wiem jeszcze, czy to wszystko to jedna wielka kpina, czy autentyczna 
łamigłówka z 
klocków - powiedział głośno.
La Ponte trafił na dziurę w sztucznej skórze okrywającej siedzenie i teraz 
nerwowo 
powiększał ją palcem.
.- Jest, jak jest, w każdym razie nieźle się umoczyliśmy - mówił półgłosem 
pomimo szyby 
pancernej oddzielającej ich od kierowcy. - Mam nadzieję, że wiesz, co robisz.
- W tym problem, że nie bardzo wiem, co robię.
- To może pójdziemy na policję?
- I co im powiem? że Milady i Rochefort, szpiedzy kardynała Richelieu, ukradli 
nam 
rozdział Trzech muszkieterów i książkę służącą do przyzywania Lucyfera? Ze 
diabeł się we mnie 
zakochał i wcielił się w dwudziestolatkę, która stała się moim gorylem? Powiedz 
mi, co byś 
zrobił będąc komisarzem Maigret, gdybym przyszedł do ciebie z taką historyjką.
- Pewnie posłałbym cię na alkomat.
- Sam widzisz.
- A Varo Borja?
- Nic mi nie mów - udręczony Corso aż jęknął.- Nawet nie chcę myśleć, co będzie, 
jak się 
dowie, że zgubiłem książkę.
Taksówka z trudem przedzierała się przez poranny tłok na ulicy. Corso 
niecierpliwie 
popatrywał na zegarek. Dotarli wreszcie do baru, w którym siedział poprzedniego 
wieczoru. Tu 
napotkali zwarte grupy gapiów tłoczących się na chodnikach i na rogu ulicy, pod 
tablicą z 
zakazem przejścia. Wysiadając z taksówki Corso dostrzegł też furgonetkę 
policyjną i wóz 
strażacki. Zacisnął zęby i wypluł tak siarczyste przekleństwo, że La Ponte aż 
podskoczył. Numer 
Trzy też poszedł z dymem.
Dziewczyna odnalazła ich w tłumie. Miała na sobie plecaczek, ręce trzymała w 
kieszeniach kurteczki. Z dachu unosił się jeszcze ślad dymu.
- Mieszkanie spłonęło o trzeciej nad ranem - rzekła, jakby nie zauważając La 
Pontego. - 
Strażacy jeszcze tam są.
- A baronowa Ungern? - spytał Corso.
- Też tam jest - zrobiła jakąś dwuznaczną minę, nie tyle obojętną, ile raczej 
pełną 
rezygnacji. Jakby należało się tego spodziewać. - W gabinecie znaleziono 
zwęglone zwłoki. Tam 
było źródło pożaru, zresztą, jak mówią sąsiedzi, całkiem przypadkowego. Od 
niedopałka.
- Baronowa nie paliła - rzekł Corso.
- Wczoraj zapaliła.
Łowca książek spojrzał ponad głowami stłoczonymi przy barierkach policyjnych. Z 
trudem dostrzegał cokolwiek: szczyt długiej drabiny wsparty o ścianę budynku, 
rozbłyski koguta 
karetki stojącej u drzwi, kepi policjantów i hełmy strażaków. Wokół czuć było 
spalonym 
drewnem i plastikiem. Jakaś para turystów amerykańskich robiła sobie nawzajem 
zdjęcia, 
pozując obok funkcjonariusza pilnującego barierek. Gdzieś rozległa się syrena, 
która równie 
nagle umilkła. Ktoś z gapiów powiedział, że właśnie wynoszą trupa, ale niczego 
nie było widać. 
Zresztą, powiedział sobie w duchu Corso, nie było czego oglądać.
Napotkał utkwione weń spojrzenie dziewczyny. Nie było w nim ani śladu po 
ostatniej 
nocy. Miał przed sobą oczy pragmatyczne i czujne, oczy żołnierza zbliżającego 
się do pola bitwy.
- Co się stało? - spytała.
- Sądziłem, że ty mi wyjaśnisz.
- Nie mówię o tym - po raz pierwszy popatrzyła na La Pontego. - Kto to?
Corso odpowiedział, po czym zawahał się, niepewny, czy księgarz wyczyta między 
wierszami:
- A to dziewczyna, o której ci mówiłem. Nazywa się Irene Adler.
La Ponte nie wyczytał niczego. Patrzył na nich oboje lekko zdezorientowany, 
najpierw na 
nią, potem na przyjaciela. Wreszcie wyciągnął na powitanie rękę, której 
dziewczyna nie 
zauważyła albo może nie chciała zauważyć.
Wpatrywała się w Corsa.
- Nie masz torby - rzekła.
- Nie. Rochefortowi wreszcie się udało. Uciekł z Lianą Taillefer.
- Kto to jest Liana Taillefer?
Corso popatrzył na nią surowo, ale w jej oczach był zupełny spokój.
- Nie znasz nieutulonej w żalu wdowy?
- Nie.
Na jej twarzy nie pojawił się nawet cień niepokoju czy zaskoczenia. Wbrew samemu 
sobie Corso miał ochotę jej uwierzyć.
- Nieważne - powiedział w końcu. - W każdym razie dali nogę.
- Dokąd?
- Nie mam zielonego pojęcia - odsłonił przednie zęby, uśmiechając się z rozpaczą 
i 
podejrzliwie zarazem. - Sądziłem, że ty może coś wiesz.
- Nic nie wiem ani o Rocheforcie, ani o tej kobiecie - rzekła obojętnie, dając 
do 
zrozumienia, że to nie jej sprawa. Wprawiło to Corsa w jeszcze większe 
zakłopotanie. 
Spodziewał się po niej jakiejś reakcji. Ostatecznie ona sama uczyniła z siebie 
orędownika jego 
interesów. Mogłaby chociaż wyartykułować jakąś pretensję, na przykład do twarzy 
ci z tym, 
jeleniu. Ale dziewczyna nie miała żadnych pretensji. Rozglądała się, jak gdyby 
szukała znajomej 
osoby wśród tłumu. Zastanawiał się, czy łamie sobie głowę nad całą sprawą, czy 
jest myślami 
gdzieś indziej, z dala od rozgrywającego się dramatu.
- Co możemy zrobić? - zagubiony skierował pytanie w powietrze. Oprócz tego, że 
parę 
razy oberwał, to przede wszystkim był świadkiem zniknięcia po kolei trzech 
egzemplarzy 
Dziewięciorga Wrót i rękopisu Dumasa. Zostawił za sobą trzy trupy, jeśli wliczyć 
w to 
samobójcę Enriquego Taillefera. I wydał ogromną sumę pieniędzy, które należały 
nie do niego, 
tylko do Vara Borji... Varusie, Varusie, zwróć mi legiony moje. Przeklęty los. W 
tym momencie 
żałował, że nie jest młodszy o jakieś trzydzieści pięć lat i że nie może siąść 
na chodniku i 
zapłakać rzewnie.
- Możemy - podsunął La Ponte - napić się kawy.
Powiedział to swobodnym tonem, jakby mówił: głowa do góry, nie ma co. Corso zdał 
sobie sprawę, że ten matoł kompletnie nie wyczuwa, w jakie bagno wszyscy 
wdepnęli. Ale w 
sumie jego pomysł wcale nie był taki zły. W obecnej sytuacji cóż można było 
zrobić lepszego?
- Niech no pozbieram to do kupy - La Ponte maczał kawałek rogalika w filiżance, 
tymczasem kropla kawy z mlekiem ściekała mu po brodzie. - W 1666 roku Aristide 
Torchia 
ukrył szczególny egzemplarz, coś w rodzaju kopii rezerwowej rozsianej po trzech 
książkach... 
Tak czy nie? Różni się osiem z dziewięciu rycin. I trzeba zgromadzić wszystkie 
oryginały, żeby 
zaklęcie zadziałało - przełknął nasączony kawą kęs i wytarł usta serwetką. - 
Dobrze rozumiem?
Siedzieli we troje w ogródku kawiarni naprzeciwko kościoła Saint-Germain-des-
Prés. La 
Ponte wetował sobie utratę śniadania w hotelu Crillon, dziewczyna, która nadal 
konsekwentnie 
trzymała się na uboczu, piła oranżadę przez słomkę i słuchała w milczeniu. Na 
stoliku przed nią 
leżeli otwarci Trzej muszkieterowie, których czytała z roztargnieniem, coraz 
przewracając kartkę, 
by znów podnieść wzrok i słuchać rozmowy. Corsa ostatnie wydarzenia przyprawiły 
o taki ucisk 
w żołądku, że nie był w stanie przełknąć niczego.
- Dobrze - odpowiedział La Pontemu. Rozparł się na krześle, wsadził ręce w 
kieszenie 
płaszcza i patrzył nie widzącym wzrokiem na dzwonnicę kościoła. - Aczkolwiek 
niewykluczone, 
że cały nakład spalony przez Święte Oficjum składał się z trzech serii książek o 
rycinach 
różniących się w szczegółach, i dlatego na zebranie trzech właściwych 
egzemplarzy mogli sobie 
pozwolić jedynie wtajemniczeni, ci, którzy naprawdę zgłębili zagadnienie... - 
uniesione brwi i 
zmarszczki na czole wskazywały na to, że jest przygnębiony. - Tego nigdy się nie 
dowiemy.
- A kto powiedział, że były tylko trzy? Pewnie wydrukował co najmniej cztery 
albo i z 
dziewięć różnych serii.
- W takim razie cała sprawa bierze w łeb. Zachowały się tylko trzy egzemplarze.
- Nieważne, ktoś chce zrekonstruować książkę oryginalną. Wszedł w posiadanie 
autentycznych rycin... - La Ponte mówił z pełnymi ustami, przez cały czas z 
apetytem 
pochłaniając śniadanie. - Ale śmiałości bibliofila nie towarzyszy ostrożność. 
Przejąwszy ryciny, 
niszczy resztę. Morduje ich właścicieli: Victora Fargasa w Sintrze, baronową 
Ungern tu w Paryżu 
i Vara Borję w Toledo... - tu urwał, przestał przeżuwać i lekko rozczarowany 
spojrzał na Corsa. - 
Ty, ta wersja jest do kitu. Varo Borja żyje.
- Bo ja mam jego książkę. A ze mną usiłowano pograć wczoraj wieczorem i dziś 
rano.
La Pontego nie bardzo to przekonywało.
- Dobrze powiedziane: pograć... Dlaczego Rochefort cię nie zabił?
- Nie wiem - odparł Corso z miną człowieka kompletnie zdezorientowanego. Sam 
zadawał sobie to pytanie.
- Dwa razy miał okazję i jej nie wykorzystał... A co do tego, czy Varo Borja 
żyje, to też 
nie mam pewności. Nie odpowiada na moje telefony.
- Jednym słowem jest kandydatem na trupa. Albo na podejrzanego.
- Varo Borja jest podejrzany z definicji i dysponuje środkami, żeby to wszystko 
od 
początku zorganizować - Corso wskazał na dziewczynę. Była pogrążona w lekturze i 
na pozór 
nie zwracała uwagi na ich rozmowę. - Gdyby zechciała, na pewno mogłaby nam wiele 
wyjaśnić.
- A nie chce?
- Nie.
- To zakapuj ją. Ktoś tu morduje, więc na takich jest jedno określenie: 
wspólnik.
- Zakapować?... Siedzę w tym po uszy, Flavio. Ty też.
Dziewczyna przerwała czytanie, śmiało odpowiedziała spojrzeniem na ich 
spojrzenia i 
otworzyła usta jedynie po to, by pociągnąć mały łyczek oranżady. Popatrywała 
zamyślona to na 
jednego, to na drugiego. Wreszcie wbiła wzrok w Corsa.
- Naprawdę jej ufasz? - dopytywał się La Ponte.
- Zależy w czym. Wczoraj wieczorem mnie obroniła, i to całkiem sprawnie.
Księgarz popatrzył zaintrygowany na dziewczynę i uśmiechnął się. Zapewne 
usiłował ją 
sobie wyobrazić w roli goryla. Najwidoczniej zastanawiał się też, jak dalece 
Corso i ona zbliżyli 
się do siebie, spoglądał bowiem doświadczonym okiem na to, co dawało się 
dostrzec pod 
kurteczką, i gładził się jednocześnie po brodzie. Nie miał natomiast 
wątpliwości, jak dalece sam 
chciałby się z nią posunąć, gdyby dała mu szansę - i to pomimo nieufności, jaką 
w nim budziła. 
Nawet w takich chwilach sekretarz generalny Bractwa Harpunników z Nantucket 
pragnął wrócić 
na łono. Na jakiekolwiek łono.
- Za ładna - La Ponte pokręcił głową, zakończywszy obserwację. - I za młoda. Jak 
dla 
ciebie.
Na te słowa uśmiechnął się Corso.
- Czasami wydaje się mieć tyle lat, że byś nie uwierzył.
Księgarz cmoknął sceptycznie językiem.
- Takie prezenty nie spadają z nieba.
Dziewczyna cały czas była obecna przy tym dialogu, choć się nie odezwała ani 
słowem. 
W tym momencie po raz pierwszy tego dnia uśmiechnęła się, jakby właśnie 
usłyszała niezły 
dowcip.
- Za dużo gadasz, Flavio Jakcitam - odezwała się do La Pontego, który zamrugał 
powiekami zaniepokojony. Uśmiechała się teraz złośliwie, jak mały drań. - W 
każdym razie mój 
związek z Corsem to nie twoja sprawa.
Po raz pierwszy zwróciła się do księgarza. Ten po chwili wahania zerknął 
zażenowany na 
przyjaciela, szukając u niego wsparcia. Daremnie, łowca książek znowu się tylko 
uśmiechnął.
- Chyba nie jestem tu mile widziany - La Ponte zbierał się do odejścia, chociaż 
dość 
niemrawo, jakby niechętnie. Doczekał się wreszcie klepnięcia w ramię ze strony 
Corsa. 
Klepnięcia suchego i przyjacielskiego.
- Nie zgrywaj idioty. Ona jest po naszej stronie.
La Pontemu wyraźnie trochę ulżyło, ale nadal nie wyglądał na przekonanego.
- To niech to udowodni. Niech ci powie, co wie.
Corso zwrócił się ku dziewczynie i popatrzył na jej półprzymknięte usta i ciepłą 
szyję, tak 
miłą w dotyku. Zastanawiał się, czy ciągle pachnie rozgrzaniem i gorączką. Na 
chwilę zanurzył 
się we wspomnieniach. Dwa zielone lusterka odbijające całe światło poranka 
spoglądały mu w 
oczy spokojne i niewzruszone. I uśmiech począł tracić wyraz pogardy, jaką czuła 
dla La Pontego. 
Wyczuwał w nim subtelne tchnienie, niewypowiedziane słowo wsparcia.
- Rozmawialiśmy na temat Vara Borji - powiedział. - Znasz go?
Uśmiech znikł z jej warg. Powrócił zmęczony, zobojętniały żołnierz. Łowca 
książek 
zdołał zauważyć tylko przez mgnienie ślad wzgardy w jej spojrzeniu. Oparł dłoń o 
marmurowy 
blat stolika:
- Możliwe, że się mną posłużył - dodał. - A ciebie posłał, żebyś mnie śledziła - 
ta 
ewentualność natychmiast ukazała mu cały swój absurd. Nie był sobie w stanie 
wyobrazić, że 
bibliofil-milioner zatrudnia tę dziewczynę, by złapać go w sidła. - Albo też 
jego szpiegami są 
Rochefort i Milady.
Nie odpowiedziała. Powróciła do lektury Trzech muszkieterów. Wspomnienie Milady 
wyraźnie zraniło znów dumę La Pontego, który jednym haustem dopił kawy i uniósł 
palec do 
góry.
- Tej części afery kompletnie nie rozumiem - powiedział. - Wątku Dumasa... Co 
moje 
Wino andegaweńskie ma z tym wspólnego?
- Wino andegaweńskie jedynie przypadkowo należy do ciebie - Corso zdjął okulary 
i 
spoglądał na nie pod światło, zastanawiając się, czy przy takim zamieszaniu 
popękane szkło w 
ogóle wytrzyma. - To najmroczniejszy aspekt sprawy. Jednakże jest parę ciekawych 
zbiegów 
okoliczności: kardynał Richelieu, czarny charakter Trzech muszkieterów, 
interesował się 
książkami z zakresu wiedzy tajemnej. Pakt z diabłem gwarantuje władzę, a 
Richelieu był 
najpotężniejszym człowiekiem we Francji. Żeby dopełnić kółeczko zwane dramatis 
personae, z 
tekstu książki dowiadujemy się, iż kardynał ma dwoje wiernych agentów, którzy są 
na jego 
rozkazy: hrabiego de Rochefort i Milady Winter. Ona jest złowrogą blondynką i ma 
kwiat lilii 
wypalony przez kata. On jest brunetem i ma bliznę na twarzy... Kojarzysz teraz? 
Oboje są 
naznaczeni. My zaś, jeśli chcemy szukać dalszych koneksji, odnajdziemy je w 
Apokalipsie, która 
mówi, że sługi diabła rozpoznają się po znamieniu Bestii.
Dziewczyna znów napiła się oranżady nie odrywając oczu od książki, ale La Ponte 
wzdrygnął się, jakby poczuł swąd spalenizny. Na jego twarzy malowała się jedna 
myśl: co 
innego uwikłać się w niesamowitą blondynę, a co innego odprawić tajemny rytuał 
między udami. 
Zaniepokojony obmacał się po ciele.
- Kurwa. Mam nadzieję, że to nie jest zaraźliwe.
Corso spojrzał nań z politowaniem.
- Za wiele zbiegów okoliczności, nie uważasz? A to nie wszystko - chuchnął na 
okularki i 
papierową serwetką przecierał nienaruszone szkło. - W Trzech muszkieterach 
okazuje się, że 
Milady niegdyś była żoną Atosa, przyjaciela d’Artagnana. Kiedy Atos odkrywa 
znamię wypalone 
na ramieniu żony przez kata, sam postanawia wykonać na niej wyrok. Wiesza ją i 
uważa za 
nieżywą, jej jednak udaje się przeżyć, no i tak dalej... - nałożył okularki na 
nos. - Ktoś tu czerpie 
z tej historii pełnymi garściami.
- Rozumiem Atosa - La Ponte zmarszczył czoło, najwidoczniej przypomniawszy sobie 
rachunek w hotelu Crillon. - Też bym miał ochotę ją załatwić. Powiesić. Jak 
tamten muszkieter.
- Albo jak Liana Taillefer swojego męża. Nie chciałem ranić twojej próżności, 
Flavio, ale 
nigdy ani trochę jej nie obchodziłeś. Zamierzała tylko odzyskać rękopis, który 
sprzedał ci jej 
mąż.
- Cwana dziwka - mruknął La Ponte z urazą w głosie. - To na pewno ona go 
załatwiła. 
Przy pomocy tego koleżki z wąsem i szramą na twarzy.
- Jednej rzeczy nadal nie rozumiem - ciągnął Corso - mianowicie związku Trzech 
muszkieterów z Dziewięciorgiem Wrót... Wiem tylko, że Dumas też był jakby na 
tronie świata. 
Odniósł sukces, miał władzę i wszystko, czego zapragnął: sławę, pieniądze i 
kobiety. Wszystko 
mu w życiu wychodzi, jakby działał z mocy przywileju, jakiegoś szczególnego 
paktu. Kiedy 
umarł, jego syn, drugi słynny Dumas, poświęcił mu zagadkowe epitafium: „Umarł 
tak, jak żył - 
nieświadomie”.
La Ponte spojrzał nań z niedowierzaniem.
- Sugerujesz, że Dumas zaprzedał duszę diabłu?
- Niczego nie sugeruję. Usiłuję rozwikłać tanią powieść, którą ktoś pisze moim 
kosztem... 
Bezsprzecznie wszystko zaczyna się od tego, że Enrique Taillefer postanawia 
sprzedać rękopis 
Dumasa. Od tej chwili mamy do czynienia z tajemnicą. Jego domniemane 
samobójstwo, moja 
wizyta u wdowy, pierwsze spotkanie z Rochefortem... No i zlecenie Vara Borji.
- Co jest takiego niezwykłego w tym rękopisie?... Dlaczego i komu on jest tak 
potrzebny?
- Nie mam zielonego pojęcia - Corso zerknął na dziewczynę. - Chyba że ona to 
wyjaśni.
Wzruszyła ramionami, nie podnosząc oczu znad książki. Minę miała znudzoną.
- To twoja historia, Corso - odezwała się. - O ile pamiętam, płacą ci za to.
- Ty też w tym ugrzęzłaś.
- Do pewnego stopnia - zrobiła nieokreśloną minę, która do niczego nie 
zobowiązywała. I 
przewróciła kartkę. - Tylko do pewnego stopnia.
Zirytowany La Ponte pochylił się ku Corsowi.
- Próbowałeś jej przygrzmocić?
- Zamknij się, Flavio.
- Właśnie, zamknij się - powtórzyła dziewczyna.
- Co za komedia - jęknął księgarz. - Gada jak jakaś szamanka, a ty zamiast ją 
przywołać 
do szeregu, na wszystko jej pozwalasz. Jesteś niepojęty, Corso. Choćby była nie 
wiem jak 
kapitalna, nie przypuszczam... - zacukał się, szukając odpowiedniego słowa. - 
Skąd ona się 
wzięła, że taka z niej cwaniara?
- Kiedyś walczyła z archaniołem - wyjaśnił łowca książek. - A wczoraj widziałem, 
jak 
rozkwasiła mordę Rochefortowi... Pamiętasz? To ten, który mi przyrżnął dzisiaj 
rano, kiedy 
trzymałeś się na uboczu i siedziałeś na bidecie.
- Na sedesie.
- Wszystko jedno - Corso, wściekły, drwił ile wlezie. - W tej piżamce a la 
książę Danilo z 
Cesarskich fiołków... Nie wiedziałem, że ze swoimi zdobyczami sypiasz w 
piżamach.
- Nic ci do tego - do reszty rozeźlony La Ponte osłaniał odwrót, posyłając 
zaniepokojone 
spojrzenia dziewczynie. - Marznę w nocy, jeśli chcesz wiedzieć. Poza tym 
mówiliśmy o Winie 
andegaweńskim - rękopis pojawił się jako czytelny pretekst do zmiany tematu. - 
Jak tam twoja 
ekspertyza?
- Wiemy, że to autentyk pisany dwoma charakterami pisma: Dumasa i jego 
współpracownika Auguste’a Maqueta.
- Czego dowiedziałeś się o tym facecie?
- O Maquecie? Niewiele tu jest do dowiadywania. Pokłócili się z Dumasem, były 
procesy, 
spory o pieniądze. Ale jest jeden ciekawy szczegół: Dumas wszystko w życiu 
przeputał i umarł 
bez grosza, za to Maquet na starość był bogaczem, nawet kupił sobie zamek. Każdy 
żył po 
swojemu i każdy miał, czego chciał.
- A ten rozdział napisali na spółkę?
- Maquet sporządził wstępną, pierwotną redakcję, właściwie prosty zarys, a Dumas 
nadał 
mu wartość i styl, dopisując swoje wtręty na rękopisie współpracownika. Temat 
znasz: Milady 
próbuje otruć d’Artagnana...
La Ponte z niepokojem wpatrywał się w pustą już filiżankę.
- Z tego wniosek...
- Zaryzykowałbym twierdzenie, że ktoś, kto się uważa za wcielenie Richelieu, 
zdołał 
zgromadzić oryginalne ryciny z Delomelanikonu i rozdział z Dumasa, w którym z 
jakichś 
tajemniczych przyczyn znajduje się klucz do tego, co tu jest grane. I być może w 
tej chwili 
właśnie przywołuje Lucyfera. W tym czasie ty postradałeś rękopis, Varo Borja 
swoją książkę, a 
ja przepadłem wraz z całą drużyną.
Wyjął z kieszeni list Richelieu i jeszcze raz rzucił nań okiem. La Ponte chyba 
przyznawał 
mu rację.
- Utrata rękopisu nie jest taką katastrofą - zaznaczył.
- Zapłaciłem Tailleferowi, owszem, ale nie aż tak dużo - uśmiechnął się 
przebiegle. - 
Przynajmniej od Liany odebrałem sporo w naturze. Ale ty faktycznie wpadłeś w 
niezłą kabałę.
Corso spojrzał na dziewczynę, która nadal czytała W milczeniu.
- Może ona mogłaby nam powiedzieć, co to za kabała.
Uśmiechnął się i stuknął w blat palcami, jak zrezygnowany gracz, któremu 
skończyły się 
karty. Ale i tym razem nie było żadnej odpowiedzi. Za to La Ponte mruknął z 
dezaprobatą:
- Dalej nie rozumiem, dlaczego jej ufasz.
- Już ci powiedział - odrzekła rozdrażniona dziewczyna. Włożyła słomkę do 
książki jak 
zakładkę. - Opiekuję się nim.
Corso skinął głową z rozbawieniem, chociaż za cholerę nie czuł się rozbawiony.
- Słyszysz? Jest moim aniołem stróżem.
- Serio? Mogłaby cię strzec lepiej. Gdzie była, jak Rochefort zabierał ci torbę?
- Za to ty byłeś przy tym.
- To co innego. Jestem strachliwym księgarzem o pokojowym nastawieniu. Gdzie 
mnie 
do ludzi czynu? Gdybym stanął do konkursu tchórzy, sędziowie by mnie 
zdyskwalifikowali za 
tchórzostwo.
Corso nie słuchał go uważnie, bo właśnie dokonał odkrycia. Cień dzwonnicy 
kościoła 
padał teraz tuż koło nich. Szeroka, ciemna sylwetka poruszała się pomalutku w 
kierunku 
przeciwnym do słońca. Widział, jak szczytowy krzyż wypadał blisko, bardzo blisko 
stóp 
dziewczyny, ale ani na chwilę ich nie dotknął. Ostrożny cień krzyża zachowywał 
dystans.
Zadzwonił do Lizbony z urzędu PTT, chcąc się dowiedzieć, jak wygląda sprawa 
Victora 
Fargasa. Wieści nie były zachęcające. Pinto uzyskał dostęp do raportu z oględzin 
zwłok: śmierć 
na skutek wymuszonego utonięcia w sadzawce. Policja w Sintrze ustaliła, że 
prawdopodobnym 
motywem była kradzież. Sprawca bądź sprawcy nieznani. Pozytywne było to, że 
chwilowo nikt 
nie wiązał ze sprawą osoby Corsa. Portugalczyk dodał, że rozesłał portret 
pamięciowy faceta z 
blizną, tak na wszelki wypadek. Corso doradził mu, żeby dał sobie spokój z 
Rochefortem. 
Ptaszkowi udało się wyfrunąć.
Teoretycznie gorzej już być nie mogło, jednak w południe sprawy jeszcze się 
skomplikowały. Natychmiast po wejściu do hotelu w towarzystwie La Pontego i 
dziewczyny 
łowca książek zorientował się, że coś nie gra. Zza kontuaru niewzruszony Grüber 
dawał mu 
oczami ledwie zauważalne sygnały alarmowe. Podchodząc doń Corso zauważył, że 
recepcjonista 
przesuwa wzrok - niby to przypadkowo - na przegródkę z numerem jego pokoju, po 
czym bierze 
w dłoń klapę munduru i podnosi ją w geście czytelnym wszędzie na kuli ziemskiej.
- Nie zatrzymujcie się - rzucił Corso pozostałym. Musiał niemal siłą pociągnąć 
zdezorientowanego Flavia.
Dziewczyna wyprzedziła ich pewnym krokiem i spokojnie skierowała się korytarzem 
ku 
restauracji otwartej także na stronę Palais-Royal. Jeszcze kątem oka Corso 
dostrzegł, że Grüber 
kładzie rękę na telefonie stojącym na ladzie.
Znów byli na ulicy. La Ponte nerwowo spoglądał za siebie.
- Co się dzieje?
- Policja - wyjaśnił Corso. - Są w moim pokoju.
- Skąd wiesz?
Dziewczyna o nic nie pytała, tylko oczekiwała dalszych wskazówek. Corso wyjął z 
kieszeni kopertę z winietą hotelu, wyciągnął z niej włożoną tam poprzedniego 
dnia przez 
recepcjonistę karteczkę z namiarami La Potnego i Liany Taillefer i wsunął do 
środka banknot 
pięćsetfrankowy. Robił to niespiesznie, starając się zachować spokój i nie dać 
im poznać, jak 
bardzo trzęsą mu się palce.
Zamknął kopertę, skreślił swoje nazwisko, wpisał Grubera i wręczył ją 
dziewczynie.
- Daj to któremuś kelnerowi w kawiarni - dłonie miał zupełnie mokre. Wytarł je w 
podszewkę kieszeni i pokazał na budkę telefoniczną po drugiej stronie placu. - 
Tam się 
spotkamy.
- A ja? - zapytał La Ponte.
Mimo niewesołej sytuacji Corso miał ochotę zaśmiać się przyjacielowi w twarz. 
Powstrzymał się jednak i tylko spojrzał nań rozbawiony.
- A rób, co chcesz. Aczkolwiek obawiam się na serio, Flavio, że właśnie zszedłeś 
do 
podziemia.
Zmierzał przez ruchliwy plac ku budce, nie zważając, czy tamten idzie za nim, 
czy nie. 
Kiedy już zamknął za sobą szklane drzwi i wsunął kartę w otwór automatu, 
zobaczył, że księgarz 
stoi o parę metrów od niego i rozgląda się z wyrazem cielęcej bezradności.
Wybrał numer hotelu i poprosił z recepcją.
- Co jest grane, panie Grüber?
- Przyszło dwóch policjantów, proszę pana - głos byłego esesmana brzmiał cicho, 
ale 
nadal spokojnie. Sytuacja była pod kontrolą. - Siedzą na górze w pana pokoju.
- Mówili coś?
- Nic. Pytali o datę pana przyjazdu i czy wiemy, co pan robił do drugiej w nocy. 
Odpowiedziałem, że nie wiem, i odesłałem ich do mojego kolegi ze zmiany. Prosili 
też o pana 
rysopis, bo nie wiedzą, jak pan wygląda. Umówiliśmy się, że zawiadomię ich, jak 
pan przyjdzie. 
Właśnie mam zamiar to zrobić.
- Co pan im powie?
- Oczywiście prawdę, że chwilę wcześniej pojawił się pan w hallu i natychmiast 
wyszedł 
w towarzystwie nie znanego mi mężczyzny z brodą. Młodą damą się nie 
interesowali, więc nie 
widzę powodu, by informować ich o jej obecności.
- Dziękuję, panie Grüber - przerwał na moment i uśmiechnął się do słuchawki. - 
Jestem 
niewinny.
- Nie wątpię, proszę pana. Wszyscy nasi klienci to porządni ludzie - ze 
słuchawki dobiegł 
odgłos szeleszczącego papieru. - Akurat doręczono mi pańską kopertę.
- Do zobaczenia, panie Grüber. Niech mi pan zatrzyma pokój przez kilka dni. 
Chciałbym 
wrócić po rzeczy. Jak by był jakiś problem, niech pan korzysta z numeru mojej 
karty kredytowej. 
Proszę mnie obciążać. I jeszcze raz dziękuję.
- Do usług.
Corso odwiesił słuchawkę. Dziewczyna już wróciła i stała przy La Pontem. Wyszedł 
z 
budki.
- Policja ma moje nazwisko. A skoro je ma, ktoś musiał im je podać.
- Nie patrz tak na mnie - odparł La Ponte. - Od jakiegoś czasu cała ta historia 
zaczyna 
mnie przerastać.
Corso pomyślał z goryczą, że jego też przerasta. Wszystko wymknęło się spod 
kontroli, 
ster okrętu miota się samotnie w obie strony.
- Masz jakiś pomysł? - zapytał dziewczynę. Była jedyną nitką intrygi, w której 
mógł 
jeszcze pokładać jakieś nadzieje.
Popatrzyła ponad ramieniem Corsa na samochody i pobliski parkan Palais-Royal. 
Plecaczek leżał u jej stóp na chodniku. Zastanawiała się, jak zwykle w 
nieprzeniknionym 
milczeniu, lekko marszcząc czoło. Miała minę upartego chłopczyka, który 
postanowił być 
nieposłuszny. Na twarzy Corsa pojawił się uśmiech znużonego wilka.
- Nie wiem, co robić - rzekł.
Dziewczyna z wolna skinęła głową, jak gdyby po namyśle doszła do jakichś 
wniosków. A 
może chciała tylko dać do zrozumienia, że zgadza się z tym, co powiedział Corso 
przed chwilą.
- Twoim największym wrogiem jesteś ty sam - odparła wreszcie chłodno. Ona też 
wyraźnie była zmęczona, tak jak poprzedniego wieczoru, kiedy dotarli do hotelu. 
- Twoja 
wyobraźnia - stuknęła się palcem w czoło. - Drzewa zasłaniają ci las.
La Ponte jęknął.
- Jeżeli możecie, przełóżcie rozmowy o botanice na później - jego niepokój 
wzrastał, oczy 
mu latały, ze strachem wypatrywał policjantów, którzy mogliby ich otoczyć w 
każdej chwili. - 
Powinniśmy się stąd zmywać. Mogę wynająć samochód na swoje nazwisko. Jak się 
pospieszymy, jutro przekroczymy granicę. A jutro jest pierwszy kwietnia.
- Przymknij dziób, Flavio - Corso szukał odpowiedzi w oczach dziewczyny, ale 
dojrzał 
tylko odbicie świateł na placu, ruchu ulicznego i własne, groteskowo 
zniekształcone. Pokonany 
żołdak. Skończyły się bohaterskie klęski. Już dawno się skończyły.
Ale na twarzy dziewczyny zaszła gwałtowna zmiana. Patrzyła na La Pontego, jakby 
po 
raz pierwszy uznała, że warto.
- Powtórz - powiedziała.
Zdziwiony księgarz zawahał się.
- Że mogę wynająć samochód? - patrzył na nich z otwartymi ustami. - To proste. 
Samoloty mają listy pasażerów, w pociągach mogą zajrzeć do paszportu...
- Nie o tym mówię. Którego jutro mamy?
- Pierwszy kwietnia. Poniedziałek - La Ponte musnął w zakłopotaniu swój krawat. 
- Moje 
urodziny.
Dziewczyna jednak już nie zwracała nań uwagi. Pochyliła się i szukała czegoś w 
plecaczku. Kiedy się wyprostowała, w ręku trzymała Trzech muszkieterów.
- Wyleciało ci z głowy to, co kiedyś czytałeś - podała książkę Corsowi. - 
Rozdział 
pierwszy, wers pierwszy.
Corso, kompletnie zaskoczony, rzucił okiem na wskazaną stronę tekstu. Rozdział 
nosił 
tytuł Trzy rady pana d’Artagnana ojca. A gdy przeczytał pierwszą linijkę, 
wiedział już, gdzie 
muszą szukać Milady.
XIV. W podziemiach Meung
„Noc była ponura”.
(P.A. Ponson du Terrail, Rocambole)
Noc była ponura. Loara toczyła swoje mętne wody, które zagrażały przelaniem się 
przez 
groble niewielkiego miasteczka Meung. Burza rozszalała się jeszcze przed 
zmierzchem, co 
chwila błyskawica oświetlała mroczną bryłę zamku. Jasne zygzaki trzaskały jak 
bicze na 
brukowanym pustkowiu średniowiecznych uliczek wysmaganych deszczem. Daleko, po 
drugiej 
stronie rzeki, za kotarą wiatru, wody i zerwanych liści z drzew, cicho 
przemykały światła 
samochodów pędzących autostradą Tours-Orlean. Robiło to wrażenie, jakby wicher 
wytyczył 
granicę między pobliską przeszłością a odległą teraźniejszością.
W zajeździe Saint-Jacques, jedynym hotelu w Meung, świeciło się jedno okno. Było 
otwarte i wychodziło na taras, na który można też było wejść z ulicy. W pokoju 
wysoka 
atrakcyjna blondynka ubierała się stojąc przed lustrem. Włosy upięte miała z 
tyłu. Właśnie 
zasunęła zamek spódnicy, zakrywając w ten sposób mały tatuaż w kształcie kwiatu 
lilii, który 
miała na biodrze. Wyprostowała się i zaczęła zapinać na plecach stanik. Jej 
imponujący biały 
biust falował delikatnie przy każdym ruchu. Następnie włożyła jedwabną bluzkę i 
zapiąwszy 
guziczki uśmiechnęła się lekko spoglądając na swoje odbicie. Z pewnością 
podobała się sobie, 
może myślała już o mającym wkrótce nastąpić spotkaniu - przecież nikt nie ubiera 
się tak o 
jedenastej wieczorem, jeśli nie zamierza wychodzić z domu. Być może zresztą ten 
zadowolony i 
nieco okrutny uśmiech wywołało nie tylko odbicie w lustrze, ale także widok 
nowej skórzanej 
teczki, z której wystawały stronice rękopisu Wina andegaweńskiego pióra 
Aleksandra Dumasa 
(ojca).
Błyskawica oświetliła niewielki taras przed oknem. Pod skromnym okapem, z 
którego 
ściekały krople deszczu, stał Lucas Corso. Po raz ostatni zaciągnął się mokrym 
papierosem, 
rzucił peta i postawił kołnierz dla lepszej ochrony przed wiatrem i wodą. 
Światło kolejnego 
pioruna niby błysk flesza fotograficznego wydobyło z ciemności blade oblicze 
Flavia La 
Pontego, okolone mokrą ramą brody i włosów. W ciemności robił wrażenie 
wstrząśniętego 
mnicha albo Atosa, posępnego jak rozpacz i ponurego jak kara. Przez chwilę nie 
błyskało się, ale 
w trzecim cieniu wciśniętym pod okap Corso domyślał się szczupłej sylwetki Irene 
Adler 
otulonej w kurteczkę. Kiedy w końcu piorun przeciął nocny firmament i huk 
przetoczył się po 
dachówkach, błysk wydobył z ciemności dwa zielone refleksy. Resztę twarzy 
dziewczyny 
osłaniał kaptur.
Do Meung jechali szybko i w ogromnym napięciu. La Ponte wynajął samochód i 
jednym 
ciągiem, niemal na ślepo, pognali autostradą z Paryża do Orleanu, potem 16 
kilometrów w stronę 
Tours. La Ponte siedział obok kierowcy i zapalniczką Bic oświetlał sobie mapę 
Michelina 
kupioną na stacji benzynowej. Był prawie nieprzytomny, jeszcze trochę, chyba 
jedziemy dobrze. 
Z pewnością jedziemy dobrze. Z tyłu dziewczyna patrzyła wciąż na twarz Corsa w 
lusterku 
wstecznym. Widział ją za każdym razem, gdy mijały ich światła innego samochodu. 
Oczywiście 
La Ponte pomylił drogę. Przejechali zjazd z autostrady nie zauważywszy tablicy i 
oddalali się w 
kierunku Blois. Kiedy odkryli błąd, Corso z rękami wczepionymi kierownicę 
śmignął kawałek 
trasy pod prąd, modląc się, żeby burza zatrzymała policjantów w komisariatach. 
Beaugency. La 
Ponte upiera się, żeby przejechali przez rzekę i skręcili w lewo. Na szczęście 
go nie posłuchał. 
Zawrócili, tym razem jadąc szosą krajową 152 - tą samą, którą jechał d’Artagnan 
w pierwszym 
rozdziale - smagani wiatrem i deszczem. Po prawej grzmiała czerń Loary, 
wycieraczki pracowały 
bez ustanku, a setki ciemnych punkcików - cieni deszczowych kropli - pokrywały 
twarz Corsa, 
gdy mijali się z innymi wozami. Wreszcie opustoszałe uliczki, stara dzielnica 
średniowiecznych 
dachów i fasad, których grube belki krzyżowały się prosto i ukośnie. Meung-sur-
Loire. Koniec 
trasy.
- Jeszcze nam ucieknie - szepnął La Ponte drżącym z zimna głosem. Był 
przemoczony. - 
Dlaczego nie wchodzimy?
Corso wspiął się trochę i zerknął jeszcze raz do środka. Liana Taillefer włożyła 
na siebie 
obcisły sweter, dzięki czemu jeszcze bardziej podkreśliła atuty swej anatomii, i 
sięgnęła do szafy, 
skąd wyjęła, ciemny, długi płaszcz przypominający karnawałowe domino. Zawahała 
się, 
rozejrzała po pokoju, narzuciła płaszcz na ramiona i wzięła z łóżka teczkę z 
rękopisem. Wreszcie 
spojrzała na otwarte okno i podeszła, żeby je zamknąć.
Corso jednym ruchem dłoni zniweczył ten zamiar. Niemal dokładnie nad jego głową 
rozbłysł piorun, oświetlając w oknie jego mokrą twarz, sylwetkę i rękę 
wyciągniętą 
oskarżycielskim gestem w stronę sparaliżowanej zdumieniem kobiety. Milady wydała 
z siebie 
dziki wrzask niesamowitego przerażenia, jakby właśnie ujrzała diabła.
Przestała krzyczeć, kiedy Corso przeskoczył parapet i wierzchem dłoni uderzył ją 
w 
twarz. Padła na łóżko, kartki Wina andegaweńskiego fruwały w powietrzu. Na 
skutek zmiany 
temperatury okularki Corsa momentalnie zaparowały, zdjął je więc natychmiast, 
cisnął na stolik 
nocny i rzucił się na Lianę Taillefer, która właśnie usiłowała dopaść do drzwi i 
wybiec na 
korytarz. Przycisnął ją do łóżka najpierw za nogę, potem przytrzymując w pasie, 
chociaż 
wyrywała się i wierzgała. Była cholernie silna. Corsa zastanowiło, co u diabła 
robią La Ponte i 
dziewczyna. Czekając na pomoc, starał się unieruchomić Lianę za nadgarstki, 
odchylając się 
jednocześnie do tyłu, bo chciała mu wbić paznokcie w twarz. Turlali się chwilę 
po kołdrze. Teraz 
Corso zdołał wepchnąć nogę pomiędzy jej nogi, nos mając wciśnięty między dwie 
zniewalająco 
obfite piersi, które z tej odległości i dzięki wełnianemu sweterkowi znów 
ujawniły swoją 
niewiarygodną miękkość. Poczuł nieuchronnie nadchodzącą erekcję i zaklął 
wściekle w duchu, 
mocując się z Milady. Miała plecy olimpijskiej pływaczki wyspecjalizowanej w 
delfinie. Gdzie 
jesteś, kiedy cię potrzebuję, pomyślał z goryczą. Wreszcie pojawił się La Ponte, 
otrząsając się z 
wody jak pies, gotów się odegrać za nadszarpniętą miłość własną i przede 
wszystkim za rachunek 
z Crillona, który piekł go poprzez portfel. Zanosiło się na lincz.
- Chyba nie będziecie jej gwałcić - odezwała się dziewczyna.
Siedziała na parapecie, ciągle z kapturem na głowie, i przyglądała się całej 
scenie. Liana 
Taillefer przestała się wyrywać. Corso przygwoździł ją własnym ciałem do łóżka, 
a La Ponte 
przytrzymywał jej jedną rękę i jedną nogę.
- Świnie - powiedziała jasnym, donośnym głosem.
- Zdzira - mruknął La Ponte, usiłując złapać oddech po tej potyczce.
Po tej krótkiej wymianie opinii wszyscy nieco się uspokoili. Pewni, że teraz im 
się nie 
wymknie, pozwolili jej usiąść na łóżku. Nadal kipiała gniewem, rozcierając sobie 
nadgarstki i 
rzucając zjadliwe spojrzenia La Pontemu i Corsowi. Ten ostatni stanął między nią 
a drzwiami. 
Dziewczyna siedziała wciąż na parapecie, zamknąwszy okno za sobą. Odrzuciła 
kaptur do tyłu i 
przyglądała się Lianie Taillefer z bezczelnym zaciekawieniem. La Ponte wytarł 
sobie włosy i 
brodę w kołdrę i zaczął zbierać kartki rękopisu porozrzucane po całym pokoju.
- Porozmawiamy sobie chwilkę - powiedział Corso. - Jak ludzie rozsądni.
Liana Taillefer zgromiła go wzrokiem.
- Nie mamy o czym rozmawiać.
- Owszem, mamy, piękna pani. Mamy panią w saku i nie bardzo mnie obchodzi, czy 
będzie przy tym policja. Albo pogada pani z nami, albo trzeba się będzie 
tłumaczyć policjantom. 
Proszę wybierać.
Zmarszczyła czoło i wzrokiem prześladowanej ofiary rozglądała się po pokoju. 
Przypominała zwierzę, które szuka najdrobniejszej sposobności ucieczki z 
potrzasku.
- Uważaj - ostrzegł La Ponte. - Ona coś kombinuje.
Oczy kobiety były jak dwie stalowe igły. Corso skrzywił twarz w nieco teatralnym 
grymasie.
- Liana Taillefer - odezwał się. - A może powinniśmy nazywać ją Anna de Breuil, 
hrabina 
de la Fčre. Posługiwała się też nazwiskami Karoliny Backson, baronowej Sheffield 
i pani Winter. 
Zdradziła swoich mężów i swoich kochanków. Była morderczynią i trucicielką, a 
także agentką 
kardynała Richeheu... Najszerzej znana jako - tu zrobił odpowiednią pauzę - 
...Milady.
Przerwał, nadepnąwszy na wystający spod łóżka pasek swojej torby. Szarpnął go 
nie 
spuszczając oczu z Liany Taillefer ani z drzwi, do których najwyraźniej chciała 
się rzucić, gdyby 
tylko dali jej najmniejszą okazję. Wsadził do środka rękę, chcąc przekonać się, 
co tam znajdzie, i 
westchnął z taką ulgą, że wszyscy, nie wyłączając kobiety, spojrzeli nań ze 
zdziwieniem. 
Należący do Vara Borji egzemplarz Dziewięciorga Wrót znajdował się tam 
nienaruszony.
- Bingo - powiedział pokazując go reszcie. La Ponte uniósł dłoń w geście 
triumfu, niczym 
Queequeg po celnym rzucie harpunem w wieloryba. Dziewczyna nawet nie drgnęła, 
obojętnie, 
jak postronny widz, przyglądając się scenie.
Corso włożył książkę z powrotem do torby. Wicher gwizdał we framudze okna za 
plecami dziewczyny. Co jakiś czas niebo jaśniało od kolejnej błyskawicy. Później 
dobiegał 
głuchy grzmot, od którego lekko drżały mokre szyby.
- Idealna noc - powiedział Corso i spojrzał na kobietę.- Jak pani widzi, droga 
Milady, nie 
chcieliśmy opuścić tego spotkania. Jesteśmy gotowi wymierzyć sprawiedliwość.
- Całą grupą, po nocy, jak tchórze - odparła wypluwając słowa z pogardą. - Tak 
jak tamtą. 
Jeszcze tylko brakuje kata z Lille.
- Wszystko w swoim czasie - zaznaczył La Ponte.
Kobieta poprawiła na sobie strój i powoli odzyskiwała pewność siebie. Wzmianki o 
kacie 
najwyraźniej nie traktowała zbyt serio, bo wyzywająco patrzyła im w oczy.
- Jak widzę - dodała - każdy tu sumiennie odgrywa swoją rolę.
- Nie powinno to pani dziwić - odpowiedział Corso.
- Pani i jej wspólnicy już postarali się o to, żeby tak było... - twarz 
wykrzywił mu 
bezlitosny uśmiech okrutnego wilka. - Wszyscyśmy się nieźle ubawili.
Kobieta zacisnęła usta. Jeden z jej czerwonych paznokci przesuwał się po 
kołdrze. Corso 
śledził ten ruch zafascynowany, jakby to nie był paznokieć, ale zatruta igła, i 
wzdrygnął się na 
myśl, jak blisko jego twarzy znajdowało się jeszcze przed chwilą to ostrze.
- Nie macie prawa - powiedziała Liana. - Wtargnęliście tu jak intruzi.
- Nieprawda. Jesteśmy częścią gry, tak jak i pani.
- Gry, której zasad nie znacie.
- Znów nieprawda, Milady. Na dowód czego znaleźliśmy się tutaj - Corso rozejrzał 
się w 
poszukiwaniu okularków. Znalazł je na nocnym stoliku i nałożył na nos. - 
Najtrudniej było 
przyjąć do wiadomości charakter tej gry, zgodzić się na fikcję, obecną w tej 
całej historii, i 
myśleć zgodnie z logiką tekstu, a nie świata zewnętrznego... Potem już jest 
łatwiej, bo o ile w 
świecie realnym wiele rzeczy wydarza się przypadkiem, o tyle w świecie fikcji 
wszystko 
podporządkowane jest logice.
Czerwony paznokieć Liany Taillefer znieruchomiał.
- W powieści też?
- Zwłaszcza w powieści. Jeśli bohater rozumuje według wewnętrznej logiki intrygi 
kryminalnej, nieuchronnie dotrze do tego samego punktu. Dlatego na końcu zawsze 
spotykają się 
szlachetny bohater ze zdrajcą, detektyw z zabójcą - uśmiechnął się zadowolony ze 
swojego 
wywodu. - I co pani na to?
- Znakomicie - odrzekła ironicznie Liana Taillefer.
Również La Ponte wpatrywał się w Corsa głęboko zdumiony, choć akurat w jego 
przypadku podziw był szczery.
- Brat Wilhelm z Baskerville, jak sądzę.
- To powierzchowne skojarzenie, Milady. Niech pani zapomni o Conan Doyle’u, o 
Allanie Poe. I o samym Dumasie... Przez chwilę sądziłem, że jest pani damą o 
szerszych 
horyzontach.
Kobieta popatrzyła uważnie na łowcę książek.
- Sam pan widzi, że traci ze mną czas - rzuciła ze wzgardą. - Nie jestem 
odpowiednią 
publicznością.
- Wiem. Zjawiłem się tu, bo chcę, żeby mnie pani zaprowadziła do niego - 
spojrzał na 
zegarek. - Zostało niewiele ponad godzinę do pierwszego kwietnia.
- A ja chciałabym się dowiedzieć, jak pan to odgadł.
- Nie odgadłem - popatrzył na dziewczynę siedzącą na oknie. - Ona podsunęła mi 
książkę 
pod nos... A jeśli już mamy prowadzić dochodzenie, to książka jest lepsza niż 
cały świat 
zewnętrzny. Jest zamknięta, żadnych intruzów. Jak laboratorium Sherlocka 
Holmesa.
- Przestań się zgrywać, Corso - powiedziała zniecierpliwiona dziewczyna. - Już i 
tak 
zrobiłeś na niej wrażenie.
Kobieta uniosła brew i spojrzała na nią, jakby widziała ją po raz pierwszy.
- Kto to?
- Nie uwierzę, że jej pani nie zna... Nigdyście się nie spotkały?
- Nigdy. Wspominano mi o dziewczynie, ale nie mówiono, skąd jest.
- Kto pani mówił?
- Przyjaciel.
- Wysoki brunet z wąsami i blizną na twarzy? Z rozwaloną wargą? Poczciwy 
Rochefort! 
No jasne, chciałbym wiedzieć, gdzie się podziewa. Zapewne niedaleko... 
Wybraliście państwo 
dwie chlubne postacie.
Z niewiadomych przyczyn ta uwaga wytrąciła Lianę Taillefer z równowagi. Czerwony 
paznokieć wbił się w kołdrę, jakby to było ciało Corsa. W lodowatych oczach 
zapłonęły iskry 
wściekłości.
- A może inne postacie z powieści są lepsze? - Milady uniosła głowę i patrzyła 
na obu 
mężczyzn z pogardą i wyzywającą arogancją. - Atos: pijak. Portos: kretyn. 
Aramis: spiskujący 
hipokryta.
- Kwestia punktu widzenia - zgodził się Corso.
- Niech się pan zamknie. Co pan wie o moim punkcie widzenia? - Liana Taillefer 
przerwała, uniosła podbródek i wbiła wzrok w Corsa, jakby teraz nadeszła jej 
kolej. - A ten 
d’Artagnan to już najgorszy... Szermierz? W Trzech muszkieterach ma tylko cztery 
pojedynki, a 
zwycięża, kiedy Jussac właśnie się podnosi albo kiedy Bernajoux waląc na oślep 
sam godzi w 
siebie. Podczas napadu na Anglików tylko rozbraja barona. Potrzebuje aż trzech 
ciosów, żeby 
powalić pana de Wardes... Co się tyczy hojności - pogardliwym skinieniem głowy 
wskazała La 
Pontego - d’Artagnan jest jeszcze bardziej skąpy niż ten pański przyjaciel. 
Pierwszą kolejkę 
stawia swoim kompanom dopiero w Anglii, po zakończeniu sprawy Moncka. 
Trzydzieści pięć lat 
później.
- Widzę, że zna się pani na tym, choć z drugiej strony powinienem się był 
spodziewać. Te 
powieści w odcinkach, których podobno tak pani nie znosiła... Gratuluję. 
Doskonale odegrała 
pani rolę wdowy, która ma po uszy ekstrawagancji swojego męża.
- I wcale nie udawałam. Prawie wszystko to były stare, bezwartościowe szpargały. 
Podobnie jak sam Enrique. Mój mąż był prostakiem: nigdy nie potrafił czytać 
między wierszami, 
oddzielić ziarna od plew. Był z gatunku tych, co to jeżdżą po świecie i 
kolekcjonują fotografie 
zabytków, ale niczego się nie uczą. ##kat.jpg
- Czego nie da się powiedzieć o pani.
- Jasne, że nie. Wie pan, jakie były moje pierwsze książki? Ladacznice i Trzej 
muszkieterowie. Każda na swój sposób mnie ukształtowała.
- Wzruszające.
- Niech pan nie zgrywa kretyna. Zadał mi pan parę pytań, więc odpowiadam... Są 
czytelnicy powierzchowni, jak nieszczęsny Enrique. I są czytelnicy, którzy 
wchodzą głębiej, 
którzy nie dają się zwieść stereotypom w rodzaju „d’Artagnan odważny, Atos 
szlachetny, Portos 
dobroduszny, Aramis wierny”... Śmiechu warte! - tu zaśmiała się dramatycznie i 
złowrogo 
niczym sama Milady. - Nikt nie ma pojęcia. A wie pan, czyj obraz z tego 
zachowałam i zawsze 
podziwiałam? Tej jasnowłosej damy, prawdziwie wiernej samej sobie i temu, kogo 
wybrała na 
swego zwierzchnika, tej kobiety walczącej w samotności, własnymi środkami, podle 
zamordowanej przez czterech bohaterów z papier-mâché... A ów nie znany nikomu 
syn sierota, 
co pojawia się w dwadzieścia lat później! - schyliła posępną twarz, w której 
było tyle nienawiści, 
że Corso chciał się cofnąć o krok. - Pamiętam tę ilustrację, jakbym ją w tej 
chwili miała przed 
oczyma: rzeka, noc, czterech łotrów, na kolanach, ale bez litości. A na drugim 
brzegu kat 
wznoszący miecz nad odsłoniętym karkiem kobiety...
Błyskawica oświetliła raptownie jej wykrzywioną twarz, białą, delikatną szyję, 
źrenice 
jakby wpatrzone w te pełne tragizmu sceny, które wspominała teraz jak własne 
bolesne 
przeżycia. Zaraz potem zadrżały szyby odpowiadając na huk grzmotu.
- Łotry - powtórzyła cicho, zamyślona. Corso nie był pewien, czy chodziło jej o 
niego i 
jego kompanię, czy raczej o d’Artagnana z przyjaciółmi.
Dziewczyna od dobrej chwili szperała w plecaku. Teraz trzymała w dłoniach Trzech 
muszkieterów i przeglądała bez pośpiechu stronice, starając się zachować 
neutralność 
obserwatora. Kiedy znalazła to, czego szukała, bez słowa rzuciła książkę na 
łóżko. Była to rycina 
opisana przez Lianę Taillefer.
- Victa iacet Virtus - mruknął Corso, poruszony uderzającym podobieństwem tej 
sceny do 
ósmej ksylografii w Dziewięciorgu Wrotach.
Na widok ryciny wdowa uniosła brew. Odzyskała spokój i chłód. I ironię.
- Zgadza się - przytaknęła. - Bo chyba nie wmówi mi pan, że uosobieniem tej 
cnoty jest 
d’Artagnan, ten gaskoński oportunista... Już nie mówiąc o jego kwalifikacjach 
jako amanta. W 
całej powieści zdobywa tylko trzy kobiety, z czego dwie podstępem. Jego wielką 
miłością zostaje 
mała burżujka o wielkich stopach, zaufana służka królowej. Drugą jest angielska 
pokojówka, 
którą bezczelnie się wysługuje - w śmiechu Liany Taillefer zabrzmiało 
szyderstwo. - A jak tam z 
jego życiem intymnym. W dwadzieścia lat później? Konkubinat z właścicielką 
zajazdu tylko po 
to, żeby zaoszczędzić na czynszu... Kawał uwodziciela, podbija serca sług, 
oberżystek i 
pokojówek!
- Ale uwodzi też Milady - dodał złośliwie Corso.
Chłodne oczy Liany Taillefer ponownie przeszył wściekły błysk. Gdyby spojrzenia 
mogły 
zabijać, łowca książek leżałby teraz u jej stóp unicestwiony.
- To nie on ją zdobywa - odpowiedziała. - Ten nikczemnik wchodzi do jej łóżka 
dzięki 
fortelowi, udając kogoś innego - na powrót była chłodna, stalowe oczy, utkwione 
w Corsa, były 
jak dwa sztylety. - Pan i on tworzylibyście dobraną parkę łajdaków.
La Ponte słuchał z najwyższą uwagą. Można było niemal usłyszeć, jak mózg mu 
pracuje. 
Nagle zmarszczył czoło.
- Nie chcecie chyba powiedzieć, że...
Spojrzał na dziewczynę szukając sojusznika - zawsze dowiadywał się o wszystkim 
ostatni. Ona jednak pozostała niewzruszona, jakby cała sprawa jej nie dotyczyła.
- Ale ze mnie głupi fiut - doszedł do wniosku księgarz.
Stanął przy oknie i zaczął walić głową we framugę.
Liana Taillefer popatrzyła nań z głęboką odrazą i spytała Corsa:
- Jego też trzeba było tu przywieźć?
- Głupi fiut - powtarzał La Ponte, katując się z coraz większą zawziętością.
- Uważa się za Atosa - usprawiedliwił go Corso.
- Chyba raczej Aramisa. Zarozumialec i głupek. Wiecie państwo, że kiedy uprawia 
seks, 
kątem oka śledzi cień swego profilu na ścianie?
- Niemożliwe...
- Ależ zapewniam pana.
La Ponte postanowił zostawić okno w spokoju.
- Odbiegamy - rzekł znękany. - Od tematu.
- Jasne - przyznał Corso. - Rozmawialiśmy o cnocie, Milady. Pani pouczyła nas w 
tej 
kwestii na przykładzie d’Artagnana i jego przyjaciół.
- A dlaczego by nie? Dlaczego wierzyć w cnotliwość tych czterech fanfaronów, co 
posługują się kobietami, wyciągają od nich pieniądze, myślą tylko o własnym 
bogactwie i 
chwale? Dlaczego odmawiać tej cnoty Milady, inteligentnej i odważnej kobiecie, 
która dobiera 
sobie zwierzchnika, Richelieu, i lojalnie mu służy ryzykując życiem?
- I jeszcze zabija w jego imieniu.
- Sam pan to przed chwilą powiedział: wewnętrzna logika opowieści.
- Wewnętrzna? To zależy od punktu widzenia. Pani męża zabito poza powieścią, a 
nie w 
niej. Jego śmierć nie była więc fikcją.
- Pan oszalał, panie Corso. Nikt nie zabił Ennquego. Sam się powiesił.
- Víctor Fargas też się sam utopił? A baronowa Ungern padła wczoraj ofiarą 
kuchenki 
mikrofalowej?
Liana Taillefer spojrzała na La Pontego, a potem na dziewczynę, szukając 
wyjaśnienia 
usłyszanych właśnie słów. Po raz pierwszy od chwili, gdy weszli przez okno, 
wydawała się zbita 
z tropu.
- O czym wy mówicie?
- O dziewięciu właściwych rycinach - rzucił Corso.
- O Dziewięciorgu Wrót do Królestwa Cieni.
Zza zamkniętego okna, poprzez szum wiatru i deszczu, dobiegł dźwięk dzwonu. 
Niemal 
w tym samym momencie jedenaście innych uderzeń rozległo się gdzieś w budynku, na 
niższej 
kondygnacji.
- Widzę, że w tej historii pojawiło się więcej szaleńców - powiedziała Liana 
Taillefer.
Gdy przebrzmiało ostatnie uderzenie dzwonu, lekki chrobot dał się słyszeć od 
strony 
drzwi. Liana Taillefer nie spuszczała ich z oczu, w których pojawił się błysk 
triumfu.
- Uwaga - szepnął La Ponte.
Do Corsa wreszcie dotarło, co się dzieje. Kącikiem oka zobaczył, że dziewczyna 
czujnie 
prostuje się pod oknem. Nagle podniósł mu się poziom adrenaliny.
Wszyscy patrzyli na klamkę. Obracała się powolutku, jak w filmach grozy.
- Dobry wieczór - powiedział Rochefort.
Miał na sobie płaszcz nieprzemakalny, lśniący od deszczu i zapięty po szyję, 
oraz 
pilśniowy kapelusz, pod którego rondem błyszczały nieruchome, ciemne oczy. 
Zygzak blizny 
jaśniał na smagłej twarzy z ciemnym wąsem, podkreślającym południową urodę 
przybysza. Przez 
kilkanaście sekund trwał bez ruchu w otwartych drzwiach, trzymając ręce w 
kieszeniach 
płaszcza. Z mokrych butów spływała mu woda, tworząc niewielkie kałuże. Wszyscy 
milczeli.
- Miło cię zobaczyć - odezwała się w końcu Liana Taillefer. Rochefort skinął bez 
słowa 
głową. Siedząc nadal na łóżku, kobieta wskazała Corsa. - Zaczynali być 
bezczelni.
- Mam nadzieję, że nie za bardzo - odrzekł Rochefort. Mówił tym samym 
wystudiowanym, miłym tonem bez żadnego konkretnego akcentu, który Corso 
zapamiętał z 
podróży do Sintry. Stał ciągle w progu i przypatrywał się Corsowi, jakby La 
Pontego i 
dziewczyny w ogóle nie było. Na spuchniętej wciąż dolnej wardze widać było ślady 
jodyny i dwa 
szwy. Pamiątka znad Sekwany, pomyślał złośliwie Corso i zaciekawiony sprawdził 
reakcję 
dziewczyny. Ta jednak, po początkowym zaskoczeniu, powróciła do roli niezbyt 
zainteresowanego widza.
Nie spuszczając oczu z Corsa, Rochefort zapytał Milady:
- Skąd się tu wzięli?
Liana Taillefer miała niepewną minę.
- To spryciarze - przeniosła wzrok z La Pontego na Corsa. - W każdym razie jeden 
z nich.
Rochefort znowu kiwnął głową. Przymknął powieki i analizował sytuację.
- Wszystko się komplikuje - odezwał się po chwili, zdejmując kapelusz i rzucając 
go na 
łóżko. - I to bardzo.
Liana Taillefer przytaknęła. Obciągnęła spódnicę i wstała. Czujny Corso odwrócił 
się 
niepewnie w jej kierunku.
Rochefort wyjął rękę z kieszeni i łowca książek doszedł do wniosku, że ma do 
czynienia z 
mańkutem. Odkrycie samo w sobie nie miało wielkiej wagi: przybysz trzymał w 
lewej dłoni 
mały, czarno granatowy rewolwer z krótką lufą. W tym samym momencie Liana 
Taillefer 
podeszła do La Pontego i odebrała mu rękopis Dumasa.
- Spróbuj jeszcze raz nazwać mnie zdzirą - stała tak blisko niego i patrzyła nań 
z taką 
pogardą, że niemal opluła mu twarz. - Jeśli masz ikrę.
La Ponte jej nie miał. Ocalić skórę przede wszystkim - taką miał zasadę, a 
maniery 
nieustraszonego harpunnika zachowywał raczej na chwile euforii pod wpływem 
C2H5OH. 
Postanowił zatem niczego nie robić jeszcze raz.
- Ja tu jestem przejazdem - oświadczył ugodowo, rozglądając się za miednicą, by 
przystąpić do umywania rąk.
- Cóż ja bym zrobił, Flavio... - powiedział zrezygnowany Corso. - Bez ciebie.
Księgarz, przybrawszy odpowiedni wyraz twarzy, zaczął się tłumaczyć:
- Chyba jesteś niesprawiedliwy - urażony podszedł do dziewczyny; tu czuł się 
najbezpieczniej. - Prawdę mówiąc, chciałeś tej awantury, Corso. Co dla ciebie 
znaczy śmierć? 
Nic. Formalność. Poza tym płacą ci szmal. A życie zasadniczo nie jest przyjemne 
- wpatrywał się 
w lufę rewolweru Rocheforta. Objął ramieniem dziewczynę i westchnął 
melancholijnie: - Mam 
nadzieję, że nic ci nie zrobią. A jeśli zrobią, nam przypadnie w udziale 
najgorsze: żyć dalej.
- Jesteś wieprzem. I zdrajcą.
La Ponte spojrzał na niego zbolałym wzrokiem.
- Nie będę ci tego pamiętał, drogi przyjacielu. Mówisz to w afekcie.
- Pewnie, że w afekcie, ty kupo szamba.
- Tego też ci nie będę pamiętał.
- Skurwysyn.
- Puszczam to mimo uszu, stary. Przyjaźń polega na drobiazgach.
- Gratuluję - zauważyła arogancko Milady. - Widzę, że w waszej drużynie duch 
solidarności nie umiera.
Corso myślał gorączkowo, chociaż myślenie nie mogło się teraz na nic przydać. 
Nie 
wynaleziono dotąd ćwiczenia umysłowego zdolnego wytrącić drugiemu broń z ręki. 
Nawet 
zważywszy, że Rochefort nie celował właściwie w nikogo, lecz trzymał rewolwer od 
niechcenia, 
jakby uznał, że wystarczy pokazać broń, aby zaprowadzić porządek. Z drugiej 
strony ewentualna 
próba wyrównania rachunków z człowiekiem z blizną, na co Corso miał ogromną 
ochotę, 
wymagałaby wysokiej sprawności, a takową łowca książek nie mógł się poszczycić. 
La Ponte 
odpadał. Jedyna szansa na zmniejszenie przewagi liczebnej zależała teraz od 
dziewczyny. Albo 
jednak była ona nadzwyczaj dobrą aktorką, albo nie należało zbytnio na nią 
liczyć. Jedno 
spojrzenie wystarczyło, by Corso pogrzebał tę nadzieję. Domniemana Irene Adler 
uwolniła się z 
objęć La Pontego i znów oparła się o parapet okna, skąd przypatrywała się scenie 
jak z dalekiego 
brzegu. Z niewyjaśnionych, absurdalnych przyczyn postanowiła nie uczestniczyć w 
przedstawieniu.
Liana Taillefer, zadowolona, podeszła do Rocheforta z odzyskanym rękopisem 
Dumasa w 
dłoni. Zaskoczony Corso stwierdził, że nic a nic nie obchodziło jej Dziewięcioro 
Wrót, które 
nadal spoczywało w jego brezentowej torbie na podłodze koło łóżka.
- A teraz? - usłyszał ciche pytanie kobiety.
Ku zdziwieniu Corsa Rochefort najwyraźniej nie był pewien. Mierzył rewolwerem w 
różne strony i patrzył znacząco na Milady. W końcu, po długiej chwili, wyjął 
prawą dłoń z 
kieszeni i pogładził się po twarzy.
- Nie możemy ich tu zostawić - powiedział z wahaniem.
- Ani zabrać ze sobą - dodała kobieta.
Przytaknął jej leniwie, tymczasem rewolwer już nie zdradzał poprzednich 
wątpliwości. 
Corso zobaczył, że lufa nieubłaganie celuje w jego żołądek. Poczuł, jak napinają 
mu się mięśnie 
brzucha. Jednocześnie usiłował sformułować - z podmiotem, orzeczeniem i 
dopełnieniem - jakiś 
spójny składniowo sprzeciw. Wydał z siebie jedynie gardłowy, niewyraźny dźwięk.
- Nie zabijajcie go - La Ponte znowu usiłował znaleźć się poza głównym biegiem 
wydarzeń.
- Flavio - zdołał wykrztusić Corso zaschłymi ustami. - Jeżeli przeżyję, 
przysięgam, że 
rozwalę ci mordę. Na kawałki.
- Chciałem tylko pomóc.
- Pomóż lepiej swojej matce wrócić spod czerwonej latarni.
- Dobra, dobra, zamykam się.
- Właśnie, zamknij się - wtrącił się Rochefort. Wymienił ostatnie spojrzenie z 
Lianą 
Taillefer i najwidoczniej podjął decyzję. Nie spuszczając oczu z Corsa zamknął 
drzwi za sobą i 
wrzucił klucz do kieszeni płaszcza. Z deszczu pod rynnę - pomyślał łowca 
książek, któremu tętno 
rozsadzało skronie i nadgarstki. Werble spod Waterloo dudniły mu gdzieś w 
zakamarkach 
świadomości, kiedy w ostatnim rozpaczliwym porywie naprędce obliczał odległość 
dzielącą go 
od lufy i czas potrzebny na wymknięcie się, rozważając, kiedy padnie pierwszy 
strzał i w którym 
miejscu dosięgnie go pocisk. Szansę na wyjście z tego bez draśnięcia były 
minimalne, ale za 
następne pięć sekund mogły się zredukować do zera. Zabrzmiała fanfara. Ostatnia 
szarża z 
Neyem na czele, dzielny pośród dzielnych, przed zmęczonymi oczami Cesarza. 
Rochefort 
występował zamiast szarej piechoty szkockiej, ale w końcu kula jest kulą, jest 
kulą, jest kulą. W 
przedostatniej sekundzie przed przystąpieniem do akcji pomyślał, że to wszystko 
to jakiś absurd. 
Zastanawiające było tylko, czy w tym kontekście śmierć, która miała go dopaść za 
moment, 
będzie fikcyjna czy prawdziwa. I czy znajdzie się potem w nicości czy w 
Walhalli, pośród 
bohaterów literackich. Oby tylko tych dwoje jasnych oczu, które na pewno 
wpatrują się teraz w 
jego plecy - oczu Cesarza? A może zakochanego diabła? - czekało na niego o 
zmierzchu, żeby 
przeprawić go na drugą stronę rzeki cieni.
I wtedy właśnie Rochefort zrobił coś niespodziewanego. Uniesioną prawą ręką 
poprosił o 
chwilę przerwy - gest w sumie absurdalny w tej sytuacji - i poruszył pistoletem, 
jak gdyby miał 
go zamiar schować do kieszeni. Trwało to bardzo krótko, broń powróciła do 
poprzedniej pozycji, 
ale tym razem czarny otwór lufy mierzył trochę bez przekonania. Corso, 
rozdygotany od 
eksplodującego pulsu, spinający właśnie wszystkie mięśnie do skoku na oślep, 
nagle zamarł, 
pojąwszy, że jeszcze nie wybiła godzina jego śmierci.
Nie wierząc własnym oczom, patrzył, jak Rochefort przemierza pokój, podchodzi do 
telefonu, wybiera numer linii zewnętrznej i dzwoni do kogoś. Najpierw usłyszał 
kilka odległych 
sygnałów, wreszcie krótkie „klik”.
- Corso tu jest - powiedział Rochefort i zamilkł, jakby po drugiej stronie 
panowała 
identyczna cisza. Dłoń z rewolwerem błąkała się celując to tu, to tam. Wreszcie 
człowiek z blizną 
przytaknął dwukrotnie, chwilę jeszcze słuchał, wymamrotał: „Zgoda” i odwiesił 
słuchawkę na 
widełki.
- Chce się z nim zobaczyć - rzekł do Milady. Oboje popatrzyli na Corsa - kobieta 
z 
irytacją, Rochefort zakłopotany.
- To absurd - powiedziała.
- Chce go widzieć - powtórzył tamten.
Milady wzruszyła ramionami i przeszła się po pokoju, z wściekłością kartkując 
rękopis 
Wina andegaweńskiego.
- A my... - zaczął La Ponte.
- Pan tu zostanie - przerwał Rochefort, wskazując nań lufą rewolweru. Musnął 
swoją ranę 
na ustach. - Dziewczyna też.
Pomimo rozwalonej wargi nie wydawał się pałać do niej szczególną nienawiścią. 
Corso 
mógłby przysiąc, że dostrzegł w jego oczach iskierkę zainteresowania.
Tymczasem Rochefort podał Lianie Taillefer rewolwer.
- Nie wolno im stąd wyjść.
- Dlaczego ty tu nie zostaniesz?
- On chce, żebym to ja go przyprowadził. To bezpieczniejsze.
Milady skinęła ponuro głową. Widać było, że nie w takiej roli widziała się tej 
nocy. 
Podobnie jednak jak jej pierwowzór literacki, była zbirem zdyscyplinowanym. 
Wzięła rewolwer i 
w zamian oddała Rochefortowi rękopis Dumasa, po czym popatrzyła z niepokojem na 
Corsa.
- Obyś nie miał z nim kłopotów.
Rochefort uśmiechnął się, spokojny i zdecydowany, wyciągnął z kieszeni ogromny 
nóż 
sprężynowy i zaczął go oglądać, jakby do tego momentu nie pamiętał, czy ma tę 
broń przy sobie. 
Biel zębów ostro kontrastowała ze smagłą, przeoraną blizną twarzą.
- Raczej nie będę miał kłopotów - odpowiedział chowając nóż, którego nawet nie 
otworzył, i zrobił w stronę Corsa gest ni to przyjazny, ni to złowrogi. Wziął z 
łóżka kapelusz, 
przekręcił klucz w zamku i zaprosił łowcę książek do wyjścia. Zrobił to z 
przesadnym 
uszanowaniem, jakby trzymał w dłoni kapelusz z piórami.
- Jego Eminencja czeka, dostojny panie - powiedział, i zarechotał krótkim, 
suchym 
śmiechem doświadczonego bandziora.
Przed wyjściem z pokoju Corso spojrzał na dziewczynę. Odwróciła się od Milady, 
która 
mierzyła w nią i w La Pontego z pistoletu. Wydawało się, że całe zajście jej nie 
dotyczy. Oparta o 
parapet wyglądała na zewnątrz, gdzie królowały wiatr i deszcz. Jej sylwetka 
odcinała się 
wyraźnie w świetle błyskawic, rozpraszających raz po raz nocne ciemności.
Wyszli na ulicę. Burza nie ustawała, więc Rochefort schował teczkę z rękopisem 
Dumasa 
pod płaszcz nieprzemakalny i poprowadził Corsa uliczkami wiodącymi do starej 
części 
miasteczka. Strugi deszczu targały gałęziami drzew, bębniąc po kałużach i po 
bruku. Corso 
podniósł kołnierz płaszcza, czując, jak grube krople spływają mu po włosach i 
twarzy. Meung 
tonęło w mroku, wkoło nie było żywej duszy. Jedyne źródło światła stanowiły 
błyskawice, 
wydobywające z ciemności dachy domostw, ciemny profil Rocheforta pod ociekającym 
rondem 
kapelusza i postacie obydwu mężczyzn, garbiące się za każdym razem, gdy rozlegał 
się grzmot. 
Brzmiało to tak, jakby diabeł smagał biczem spienione wody Loary.
- Przyjemna nocka - powiedział Rochefort, zwracając się w stronę Corsa, żeby 
przekrzyczeć huk.
Chyba dobrze znał miasteczko, bo szedł pewnym krokiem, odwracając się co chwila, 
żeby sprawdzić, czy Corso podąża za nim. Niepotrzebnie zresztą, bo w tym 
momencie Corso 
poszedłby za nim do samych wrót piekielnych. Nawiasem mówiąc, nie mógł 
absolutnie 
wykluczyć, że ta posępna wędrówka nie zakończy się właśnie w takim miejscu. 
Pioruny 
oświetlały kolejno średniowieczny łuk sklepienia, most nad dawną fosą, szyld 
Boulangenepatisserie, opustoszały placyk, stożkowatą wieżyczkę i żelazną 
balustradę z tablicą: 
Château de Meung-sur-Loire. XIIéme-XIIIéme sičcles.
W oddali, po drugiej stronie parkanu, widać było jedno oświetlone okno, 
Rochefort 
jednak skręcił w prawo, a Corso w ślad za nim. Szli wzdłuż wstęgi porośniętych 
bluszczem 
murów, aż dotarli do ledwie widocznych drzwiczek. Rochefort wyjął jakiś ogromny, 
wiekowy 
klucz z żelaza i wsunął go w zamek. 
- Z tych drzwi korzystała Joanna d’Arc - poinformował Corsa, przekręcając klucz. 
Ostatni 
błysk rzucił światło na stopnie schodzące w mroczną czeluść. Corso zdołał 
jeszcze dostrzec 
uśmiech Rocheforta, jego połyskujące pod kapeluszem oczy i bliznę na policzku. 
Przynajmniej 
mam godnego przeciwnika, pomyślał, nie można się żalić na scenerię i 
okoliczności. 
Mimowolnie zaczął odczuwać doń jakąś sympatię, kimkolwiek był ten typ, zdolny 
odegrać tę 
nikczemną rolę z takim oddaniem. Aleksander Dumas cieszyłby się jak dziecko, 
gdyby spotkał 
kogoś takiego.
Rochefort trzymał w dłoni niewielką latarkę i oświetlał wąskie, długie schody, 
ginące 
gdzieś w półmroku piwnicy.
- Proszę przodem - rozkazał.
Kroki odbijały się echem w ciasnym przejściu. Po chwili Corso zatrząsł się pod 
przemoczonym płaszczem: dobiegła ich fala zimnego powietrza, w którym czuć było 
zapach 
odwiecznych wilgotnych kazamatów. Snop światła ukazywał ich oczom stare, 
wysłużone stopnie 
i mokre plamy na sklepieniu. Na samym dole trafili na wąski korytarz z 
zardzewiałymi kratami. 
Rochefort na chwilę oświetlił fragment kolistej fosy po lewej stronie.
- To dawne lochy biskupa Thibaulta d’Aussigny - powiedział. - Tędy zrzucano 
trupy do 
Loary. Francis Villon był tu więziony.
I zaczął monotonnie recytować półgłosem:
„Litości, bracia, weźrzyjcie łaskawie”... [F Villon, List do przyjaciół w formie 
ballady, 
przekład Tadeusza Zeleńskiego - Boya]
Oczytany drań, co do tego nie było wątpliwości. Ze skłonnościami dydaktycznymi i 
raczej pewny siebie. Corso nie był w stanie ocenić, czy to dobrze, czy źle. Od 
chwili, gdy weszli 
w mrok budynku, kołatała mu się po głowie jedna myśl. Ostatecznie - nie śmieszył 
go jakoś ten 
dowcip - z deszczu pod rynnę.
Podziemny korytarz biegł pod sklepieniem łukowym, z którego ściekało jeszcze 
więcej 
wody. Na końcu galerii zalśniły oczy szczura, który natychmiast znikł z piskiem. 
W świetle 
latarki Corso zobaczył, że korytarz rozszerza się na końcu w okrągłą salę 
sklepioną ostrołukami 
zbiegającymi się pośrodku w grubą kolumnę.
- Krypta - poinformował Rochefort. Stawał się coraz bardziej rozmowny. Omiótł 
światłem latarki przestrzeń wokół siebie. - Dwunasty wiek. Tu chroniły się 
kobiety i dzieci 
podczas oblężenia.
Pouczające. Corso jednakże nie potrafił docenić wiedzy oferowanej mu przez 
niesamowitego przewodnika. Cały spięty i czujny, oczekiwał pierwszej 
sposobności. Wspinali się 
teraz krętymi schodkami. Przez wąskie strzelnice przedzierały się co chwila 
rozbłyski burzy, 
szalejącej po tamtej stronie muru.
- Jeszcze kilka metrów i już jesteśmy na miejscu - wyjaśnił Rochefort idący tuż 
za nim i 
znajdujący się trochę niżej. Latarka rzucała światło na stopnie pod nogami 
Corsa. W głosie jego 
towarzysza zabrzmiała pojednawcza nuta. - Teraz, kiedy cała historia dobiega 
końca - dodał - 
muszę panu coś powiedzieć: mimo wszystko odwalił pan kawał dobrej roboty. 
Najlepszy dowód, 
że dotarł pan aż tu... Mam nadzieję, że nie żywi pan wielkiej urazy za Sekwanę i 
hotel Crillon. 
Taka praca.
Nie sprecyzował, jaka praca, ale nie miało to znaczenia. Oto bowiem Corso 
odwracał się 
do niego z miną, jakby chciał odpowiedzieć, a może o coś zapytać. Taki, ot, 
przypadkowy gest, 
przed którym Rochefort nie byłby w stanie się zabezpieczyć. Może dlatego właśnie 
nie 
zareagował, kiedy Corso popchnął go znienacka, zapierając się ramionami i 
nogami, żeby nie 
polecieć w dół.
Z Rochefortem było inaczej: wąskie schodki, gładka ściana bez żadnego uchwytu, 
kompletne zaskoczenie... Cudownie ocalała latarka przez jakiś czas oświetlała 
kolejne stadia 
upadku: Rochefort wybałusza ze zdumienia oczy, Rochefort do góry nogami, 
usiłujący 
nadaremnie schwycić się powietrza, Rochefort znikający za załomem krętych 
schodów, kapelusz 
Rocheforta toczący się po stopniach, by wreszcie się zatrzymać. Wreszcie, jakieś 
sześć-siedem 
metrów niżej, rozległ się głuchy odgłos, coś w rodzaju „klunk”. Albo raczej 
„plaf”. Corso, który 
jeszcze przed sekundą trzymał się z całej siły murów, by nie polecieć w tę 
krótką, ale przykrą 
podróż za swoim przeciwnikiem, teraz natychmiast zerwał się do biegu. Serce mu 
waliło, gdy 
sadził w dół po trzy stopnie naraz. Zatrzymał się na moment, podniósł z ziemi 
latarkę i wreszcie 
dopadł skulonego Rocheforta, który wił się z bólu.
- Taka praca - rzekł Corso i oświetlił sobie twarz, by tamten mógł z dołu 
dojrzeć jego 
przyjazny uśmiech, po czym mocno kopnął go w skroń. Głowa Rocheforta stuknęła o 
najniższy 
schodek. Podniósł nogę, chcąc poprawić, ale zdał sobie sprawę, że nie jest to 
konieczne: 
Rochefort leżał z otwartymi ustami, z ucha ciekła mu krew. Corso pochylił się, 
żeby sprawdzić, 
czy tamten oddycha. Okazało się, że tak, więc rozpiął mu tylko płaszcz i 
przeszukał kieszenie, 
zabierając nóż, portfel z pieniędzmi, francuski dowód tożsamości i teczkę z 
rękopisem Dumasa, 
którą wsunął sobie pod płaszcz, między pasek od spodni a koszulę. Następnie 
skierował snop 
światła w górę schodów i wspiął się z powrotem, tym razem na samą górę. Dotarł 
do podestu i 
drzwi z grubymi okuciami i sześciokątnymi bretnalami. Dolna szpara przemycała 
nieco światła, 
więc zatrzymał się, trwał nieruchomo przez jakieś pół minuty, aby złapać oddech 
i poczekać, aż 
serce przestanie mu walić tak gwałtownie. Z drugiej strony kryło się rozwiązanie 
zagadki, 
któremu postanowił stawić czoło z zaciśniętymi zębami, latarką w jednej dłoni i 
nożem 
Rocheforta w drugiej. W ciszy rozległ się suchy, złowrogi trzask sprężyny.
I właśnie takiego Corsa - z nożem w ręku, z włosami zmierzwionymi i mokrymi od 
deszczu i z morderczym błyskiem w oku - zobaczyłem w drzwiach biblioteki.
XV. Corso i Richelieu
„A ja, który pisałem o nim skromną
historię, pomyliłem się całkowicie”.
(Souvestre i Allain, Fantomas)
Nadszedł czas, by wyjaśnić sprawę narratora. Wierny starej zasadzie królującej w 
powieściach z dreszczykiem, wedle której czytelnik nie może wiedzieć więcej niż 
bohater, dotąd 
ograniczałem się do opisywania wydarzeń z perspektywy Lucasa Corsa. Uczyniłem 
jedynie dwa 
wyjątki: w pierwszym i w piątym rozdziale, gdzie nie miałem wyboru i musiałem 
sam wystąpić 
w opowieści. W obydwu przypadkach, podobnie jak teraz (po raz trzeci i ostatni), 
uciekłem się 
do pierwszej osoby czasu przeszłego ze względów logicznych: bez sensu jest mówić 
o sobie jako 
o nim. Ten chwyt publicystyczny okazał się wymiernie korzystny, kiedy Juliusz 
Cezar opisywał 
wojnę galicką, jednak tutaj zasłużyłby sobie na miano nieusprawiedliwionej 
pedanterii. Jest 
jeszcze jeden powód, nawet dosyć przewrotny: narracja z punktu widzenia doktora 
Shepparda w 
imieniu Poirota wydała mi się sztuczką może nie tyle pomysłową (teraz wszyscy 
tak piszą), ile 
po prostu zabawną. Ostatecznie ludzie piszą dla zabawy, żeby więcej przeżyć, z 
miłości własnej 
albo żeby inni ich kochali. Niektóre z tych celów przyświecały i mnie. Jak 
mawiał stary Eugene 
Sue, rzadko spotyka się, jeśli wolno mi tak rzec, łotrów prostaczków. Zakładając 
oczywiście - 
może na wyrost - że jestem prawdziwym łotrem.
Otóż ja, niżej podpisany Boris Balkan, oczekiwałem właśnie naszego gościa w 
bibliotece, 
kiedy naraz ujrzałem Corsa, z uniesionym nożem i z groźnym błyskiem w oku. 
Wszedł bez 
eskorty, co mnie zaniepokoiło, chociaż starałem się utrzymać nieprzenikniony 
wyraz twarzy 
przygotowany zawczasu. Efekt zaaranżowałem starannie: biblioteka pogrążona była 
w półmroku, 
biurko oświetlone świecznikiem, ja w fotelu z egzemplarzem Trzech muszkieterów w 
dłoniach... 
Włożyłem nawet na siebie - przeznaczony specjalnie na tę okazję - choć z punktu 
widzenia Corsa 
był to przypadek - surdut z czerwonego aksamitu, który łatwo było skojarzyć z 
purpurą 
kardynalską.
Miałem ogromną przewagę: oczekiwałem wizyty łowcy książek, samego bądź w 
towarzystwie, on mnie się natomiast nie spodziewał. Postanowiłem więc 
wykorzystać atut 
zaskoczenia. Nóż w ręku w zestawieniu z tym spojrzeniem szaleńca budził mój 
poważny 
niepokój. Toteż przeszedłem od czynów do słów.
- Gratuluję panu - odezwałem się, zatrzaskując książkę, jak gdyby jego przyjście 
przerwało mi lekturę. - Udało się panu uczestniczyć w grze do samego końca.
Patrzył na mnie z drugiego końca pokoju i muszę przyznać, że miło mnie połechtał 
wyraz 
niedowierzania, jaki widziałem na jego twarzy.
- W grze? - powtórzył ochryple.
- Tak, w grze. Napięcie, niepewność, zręczność, zdolności... Swobodne 
postępowanie w 
ramach obowiązujących reguł jest celem samym w sobie. Towarzyszy mu uczucie 
napięcia i 
radości z uczestnictwa w grze na zasadach odmiennych niż w codziennym życiu... - 
to nie były 
moje słowa, ale Corso nie musiał o tym wiedzieć. - Jak pan ocenia tę definicję? 
Już w Drugiej 
Księdze Samuela powiedziano: „A może wystąpią młodzieńcy i dadzą nam pokaz 
walki?” [Wg 
Biblii Tysiąclecia]... Młodzieńcy, dzieci są idealnymi graczami i czytelnikami: 
wszystko robią na 
serio. W sumie gra jest jedyną czynnością wszędzie uprawianą z pełną powagą. Tu 
nie ma 
miejsca dla sceptyków, zgodzi się pan ze mną? Nawet największy niedowiarek musi 
zastosować 
się do reguł, jeżeli chce wziąć udział w grze. Zwycięża tylko ten, kto szanuje 
reguły, a 
przynajmniej zna je i wykorzystuje... Z tym samym mamy do czynienia podczas 
czytania książki: 
trzeba dać się uwieść intrydze i bohaterom, żeby opowieść w pełni nas urzekła - 
przerwałem, 
oceniając, że ten potok słów wywrze nań spodziewane działanie łagodzące. - Pan, 
jak mniemam, 
nie przyszedł sam. Gdzie pański towarzysz?
- Rochefort? - Corso wykrzywił usta w niemiłym uśmiechu. - Miał wypadek po 
drodze.
- Nazywa go pan Rochefortem? Zabawne i jakże trafne. Pan oczywiście umie przyjąć 
reguły gry. Nie wiem, czemu by mnie to miało dziwić.
Corso poczęstował mnie niepokojącym krótkim śmiechem.
- On za to był bardzo zdziwiony, kiedy widzieliśmy się po raz ostatni.
- Pan mnie przeraża - uśmiechnąłem się cynicznie, choć rzeczywiście byłem 
przerażony. - 
Mam nadzieję, że nie stało się nic poważnego.
- Spadł ze schodów.
- Co pan powie...
- To, co pan słyszy. Ale spokojnie, pański zbir jeszcze oddychał, jak go 
zostawiłem.
- Pół biedy - zmodyfikowałem nieco uśmiech, starając się ukryć zaniepokojenie. 
To 
wszystko zaczynało przekraczać przewidziane granice. - Czyli że posłużył się pan 
fortelem?... 
Cóż - rozwarłem wielkodusznie ramiona - niech się pan nie martwi.
- Wcale się nie martwię. To pana zmartwienie.
Udałem, że tego nie słyszę.
- Najważniejsze to dotrzeć do celu - ciągnąłem, próbując odzyskać wątek. - W 
kwestii 
forteli ma pan godnych poprzedników... Tezeusz wyszedł z labiryntu dzięki nici 
Ariadny. Jazon 
zabrał Złote Runo przy pomocy Medei. Kaurawowie z Mababbaraty podstępem wygrali 
partię 
kości, a Achajowie dali mata Trojanom, wprowadzając drewnianego konia... 
Sumienie może pan 
mieć spokojne.
- Dziękuję, ale moje sumienie to już moja sprawa.
Wyciągnął z kieszeni złożony w czworo list od Milady i rzucił mi go na biurko. 
Bez trudu 
rozpoznałem własny charakter pisma - duże litery zawsze pisałem w sposób trochę 
nienaturalny. 
Z mojego rozkazu i dla dobra Państwa właściciel tego dokumentu i tak dalej.
- Mam nadzieję - powiedziałem zbliżając papier do płomienia świecy - że gra była 
przynajmniej zabawna.
- Chwilami.
- Cieszę się - obaj patrzyliśmy, jak list płonie w popielniczce. - Gdy rzecz 
dotyczy 
literatury, inteligentny czytelnik skorzysta, nawet jeżeli strategia gry uczyni 
zeń ofiarę. 
Podzielam pogląd, że rozrywka jest doskonałym motywem do gry. A także do 
czytania powieści 
bądź ich pisania.
Powstałem z Trzema muszkieterami w ręku i przeszedłem się po pokoju, patrząc 
ukradkiem na zegar ścienny. Do dwunastej brakowało jeszcze dwudziestu długich 
minut. 
Złocenia na grzbietach starych opraw lśniły na regałach. Podziwiałem je przez 
moment, jak 
gdybym zapomniał o obecności Corsa, by w końcu zwrócić się do niego.
- Oto one - jednym gestem ogarnąłem całą bibliotekę. - Można by rzec: spokojne, 
milczące... A one rozmawiają ze sobą, choć wydaje się, jakby nie wiedziały 
nawzajem o swoim 
istnieniu. Posługują się autorami, by móc się porozumiewać, podobnie jak jajko 
wykorzystuje 
kurę, by stworzyć kolejne jajko.
Odstawiłem Trzech muszkieterów na miejsce. Dumas był tu w dobrym towarzystwie: 
między Pardaillanami Zevaca a Rycerzem w żółtym kaftanie Luca de Rene. Ponieważ 
czasu 
miałem aż nadto, otwarłem tę ostatnią książkę na pierwszej stronie i zacząłem 
czytać na głos: 
„Równo z wybiciem dwunastej w nocy przez dzwony Saint-Germain-
l’Auxerrois na ulicy Astruces pojawiło się trzech jeźdźców, każdy otulony 
w płaszcz. Sprawiali wrażenie tak pewnych siebie, jak pewny był kłus ich 
wierzchowców”.
- Pierwsze zdania - powiedziałem. - Zawsze te nadzwyczajne pierwsze zdania... 
Pamięta 
pan naszą rozmowę na temat Scaramouche’a? „Już od urodzenia posiadał dar 
humoru”... 
Niektóre pierwsze zdania potrafią naznaczyć na całe życie, nie sądzi pan? Na 
przykład: „Oręż 
opiewam i męża...” [P. Vergilius Maro, Eneida, przekład Zygmunta Kubiaka.] Nigdy 
się pan w to 
nie bawił z nikim bliskim? „Było to w środku lata; pewien zwyczajny sobie młody 
człowiek 
jechał z Hamburga” [T. Mann, Czarodziejska góra, przekład Józefa Kramsztyka.]... 
albo to: 
„Przez długi czas kładłem się spać wcześnie” [M. Proust, W poszukiwaniu 
straconego czasu, 
przekład Tadeusza Zeleńskiego]... I oczywiście: „15 marca 1796 roku generał 
Bonaparte wszedł 
do Mediolanu” [Stendhal, Pustelnia Parmeńska, przekład Tadeusza Zeleńskiego-
Boya.]
Corso pozwolił sobie na uśmieszek.
- Zapomina pan o tym, które mnie tu przywiodło: „W pierwszy poniedziałek 
kwietnia 
1625 roku, w miasteczku Meung, gdzie narodził się autor Romansu o Róży, panowało 
zamieszanie tak wielkie” [A. Dumas, Trzej muszkieterowie, przekład Joanny Guze.]
- Rozdział pierwszy, zgadza się - potwierdziłem. - Udało się to panu, bez 
wątpienia.
- To samo powiedział Rochefort, zanim spadł ze schodów.
Zapadła cisza, w której słychać było tylko dzwony wybijające ostatni kwadrans 
przed 
północą. Corso pokazał na cyferblat:
- Jeszcze piętnaście minut, panie Balkan.
- Tak - skinąłem głową. Ten facet miał diabelnie dobrą intuicję. - Piętnaście 
minut do 
pierwszego poniedziałku kwietnia.
Odstawiłem Rycerza w żółtym kaftanie na swoje miejsce i znów przespacerowałem 
się po 
pokoju. Nieruchomy Corso obserwował mnie uważnie, nadal dzierżąc nóż w dłoniach.
- Może pan to schować - zaryzykowałem.
Zawahał się przez sekundę, po czym schował ostrze i włożył nóż do kieszeni, cały 
czas 
mając mnie na oku.
Posłałem mu przyzwalający uśmiech i znowu wskazałem na bibliotekę.
- Gdy człowiek ma przy sobie książkę, nigdy nie jest sam, nieprawdaż? - 
powiedziałem 
dla podtrzymania rozmowy. - Każda strona przypomina nam jakiś dzień z 
przeszłości, 
przywołuje ówczesne emocje. Godziny szczęśliwe zaznaczone kredą, ponure 
węglem... Gdzie 
wtedy byłem? Który to książę nazwał mnie swym przyjacielem, który żebrak 
bratem?... - 
zawahałem się przez chwilę, szukając kolejnych fraz dla zaokrąglenia tego popisu 
retorycznego.
- Który skurwysyn swoim wspólnikiem? - podsunął Corso.
Spojrzałem nań z wyrzutem. Ten mąciwoda starał się wytrącić mnie ze wzniosłego 
tonu, 
na jaki się zdobyłem.
- Nie musi pan zachowywać się niemiło.
- Zachowuję się, jak mam ochotę. Eminencjo.
- W tym „Eminencjo” wyczuwam kpinę - odrzekłem dotknięty do żywego. - Wnoszę 
stąd, 
że dał się pan zwieść uprzedzeniom. To Dumas uczynił z Richelieu niegodziwca, 
jakim tamten 
nigdy nie był, i sfałszował prawdę historyczną dla potrzeb powieści... Już chyba 
wytłumaczyłem 
to panu dostatecznie jasno podczas naszego ostatniego spotkania w kawiarni w 
Madrycie.
- Wredny oszust - odparł Corso, nie wyjaśniając, czy miał na myśli Dumasa, czy 
mnie.
Uniosłem energicznie palec wskazujący.
- To uprawniony manewr - zastrzegłem się - godny najbardziej genialnego i 
przebiegłego 
pisarza wszech czasów. A przecież... - uśmiechnąłem się gorzko, ze szczerym 
smutkiem. - Saint-
Beuve go szanował, ale nie uważał go za pisarza. Jego przyjaciel Victor Hugo 
wychwalał jedynie 
zdolności Dumasa w zakresie dramatyzmu akcji. Mówiono o nim: płodny i rozwlekły. 
Bez stylu. 
Zarzucano mu, że nie zgłębia tajników człowieczej duszy, że brak mu 
subtelności... Brak 
subtelności! - przejechałem palcem po Trzech muszkieterach ustawionych na 
regale. - Zgadzam 
się tu ze starym Stevensonem: nigdzie nie opiewano przyjaźni tak obszernie, tak 
burzliwie i tak 
pięknie jak tu. Na kartach W dwadzieścia lat później bohaterowie początkowo są 
od siebie 
oddaleni. To już dojrzali mężczyźni, egoiści, życie nieuchronnie wyposażyło ich 
w małostki. 
Nawet walczą w obozach przeciwnych... Aramis i d’Artagnan okłamują się i 
oszukują, Portos boi 
się, że ktoś zażąda odeń pieniędzy... Na spotkanie na Placu Królewskim 
przybywają uzbrojeni i 
gotowi bić się. W Anglii, kiedy nieostrożność Atosa wystawia ich wszystkich na 
niebezpieczeństwo, d’Artagnan odmawia pomocy... W Wicehrabim de Bragelonne, przy 
okazji 
intrygi z żelazną maską, to Aramis i Portos stają przeciwko swym dawnym 
przyjaciołom... Tak 
się dzieje, ponieważ mamy do czynienia z żywymi ludźmi. Są niekonsekwentni, bo 
ludzcy. Ale 
zawsze w najważniejszym momencie przyjaźń znów zwycięża. Przyjaźń to rzecz 
wielka!... Ma 
pan przyjaciół?
- Dobre pytanie.
- Według mnie ucieleśnieniem przyjaźni jest Portos w grocie Locmaria: ten kolos, 
który 
zaraz zginie przygnieciony przez skałę, gdy chce uratować towarzyszy... Pamięta 
pan jego 
ostatnie słowa? 
- „Za ciężki” [A Dumas, Wicehrabia de Bragelonne, przekład Hanny Szumańskiej-
Grossowej]?
- Właśnie!
Przyznaję, że trochę mnie poniosło. Corso przypominał tego młodzieńca, którego 
opisywał kapitan Marlow siedząc w obłokach dymu fajkowego. Był jednym z naszych. 
Jednocześnie miał w sobie upór i wściekłość, które chroniły go przed emocjami 
podobnymi do 
moich.
- Pan - rzekł - jest kochankiem Liany Taillefer.
- Tak - przyznałem, z trudem odbiegając myślą od Portosa. - Niezwykła kobieta, 
prawda? 
Ma swoje obsesje... Piękna i wierna jak powieściowa Milady. To ciekawe. W 
literaturze 
pojawiają się postacie fikcyjne o tak silnej tożsamości, że stają się bliskie 
nawet tym, co nie 
czytali książek, w których występują. W literaturze angielskiej mamy trzech 
takich bohaterów: 
Sherlocka Holmesa, Romea i Robinsona. W hiszpańskiej dwóch: Don Kichota i Don 
Juana. We 
francuskiej jednego: d’Artagnana. Ja jednak, wie pan...
- Niech pan nie zbacza z tematu, panie Balkan.
- Nie zbaczam. Właśnie chciałem do nazwiska d’Artagnana dodać Milady. Kobieta 
niespotykana. W pewnym sensie podobnie jak i Liana. Mąż nigdy jej nie 
dorównywał.
- Chodzi panu o Atosa?
- O nieszczęsnego Enriquego Taillefera.
- Dlategoście go zabili?
Mam wrażenie, że moje osłupienie musiało wyglądać szczerze. Ponieważ było 
szczere.
- Enrique zabity?... Niech pan nie opowiada bzdur. Powiesił się. To było 
samobójstwo. 
Wyobrażam sobie, że w jego świecie musiała to być decyzja bohaterska. Wielka 
szkoda.
- Nie wierzę.
- Pana sprawa. Tyle tylko, że jego śmierć była początkiem całej tej historii i 
pośrednią 
przyczyną, dla której stoi pan teraz przede mną.
- Więc niech mi pan to opowie. Ale powoli.
Zasłużył na to bez dwóch zdań. Już wspomniałem, że był jednym z naszych, choć 
sam nie 
miał o tym pojęcia.
- Poza tym - spojrzałem na zegar - zaraz miała wybić północ. - Ma pan Wino 
andegaweńskie?
Zerknął na mnie nieufnie, jakby chciał sprawdzić moje intencje, wreszcie uznał 
się za 
pokonanego. Niechętnie wyjął spod płaszcza teczkę, po czym znów ją schował.
- Świetnie - powiedziałem. - Teraz proszę za mną.
Z pewnością spodziewał się tajnego przejścia z biblioteki, z jakąś czarcią 
zapadką. Może 
dlatego sięgnął do kieszeni po nóż.
- Nie będzie panu potrzebny - uspokoiłem go.
Nie wyglądał na przekonanego, ale nic nie odrzekł. Podniosłem jeden ze 
świeczników i 
ruszyliśmy korytarzem w stylu Ludwika XIII. W pewnym miejscu na ścianie wisiał 
wspaniały 
gobelin: Ulisses z łukiem w dłoni, tuż po przybyciu do Itaki, rozradowani na 
jego widok 
Penelopa i pies, w głębi uczta zalotników, którzy piją wino nie wiedząc, co ich 
czeka.
- W tym starym zamku historia co krok daje znać o sobie - wyjaśniłem. - Był 
oblegany 
przez Anglików, hugenotów, rewolucjonistów... Podczas wojny Niemcy usytuowali tu 
stanowisko dowódcze. Obecny właściciel kupił tę budowlę w opłakanym stanie. To 
milioner 
brytyjski, uroczy człowiek i prawdziwy dżentelmen. Zajął się restauracją i 
wyposażeniem zamku, 
wykazując przy tym niezwykły gust. Nawet zezwolił na udostępnienie go turystom.
- Więc co pan tu robi? To nie jest pora zwiedzania.
Zerknąłem przez jedno z okutych okienek. Burza na szczęście już się oddalała. 
Błysk 
piorunów przeniósł się poza Loarę, dalej na północ.
- Jest w ciągu roku jeden dzień wyjątkowy - odparłem. - Ostatecznie Meung to 
miejsce 
szczególne. Nie wszędzie zaczyna się taka powieść jak Trzej muszkieterowie.
Drewniana podłoga trzeszczała z każdym krokiem. W załomie korytarza stała 
zbroja, 
autentyczna zbroja szesnastowieczna. W wypucowanym pancerzu matowo odbijały się 
niesione 
przeze mnie świece. Corso minął zbroję, popatrując z ukosa, jakby wyczuł w 
środku czyjąś 
obecność.
- Historia, którą mam panu do opowiedzenia, jest długa. Wszystko zaczęło się 
dziesięć lat 
temu - rzekłem. - Na aukcji w Paryżu wystawiono stos nie skatalogowanych 
dokumentów... 
Właśnie przygotowywałem pracę na temat francuskiej dziewiętnastowiecznej 
powieści 
popularnej i te zakurzone paczki wpadły mi w ręce. Przejrzawszy je, 
stwierdziłem, że pochodzą z 
dawnych archiwów „Le Sičcle”. Większość stanowiły odbitki korektorskie o 
niewielkiej 
wartości, ale jeden plik niebieskich i białych kartek przykuł moją uwagę. Był to 
oryginalny 
rękopis Trzech muszkieterów, spisany przez Dumasa i Maqueta. Sześćdziesiąt 
siedem rozdziałów, 
przesłanych w tej postaci do druku. Ktoś, być może wydawca pisma, Baudry, po 
przygotowaniu 
szpalt schował je i potem zapomniał...
Zwolniłem kroku i w końcu stanąłem pośrodku korytarza. Corso zachowywał spokój. 
Świecznik rzucał z dołu blask na jego twarz, cienie tańczyły mu wokół oczu. 
Chyba zamyślił się 
nad moją opowieścią do tego stopnia, że nic innego go nie obchodziło. Teraz 
pragnął jedynie 
odsłonięcia tajemnicy, która przywiodła go aż tutaj. Nadal jednak prawą dłoń 
ściskającą nóż 
trzymał w kieszeni.
- Moje odkrycie - podjąłem udając, że nie dostrzegam tej ręki - miało niebywałe 
znaczenie. Znaliśmy fragmenty oryginalnej redakcji książki dzięki notatkom i 
zapiskom Dumasa 
i Maqueta, ale nie wiedzieliśmy, że istnieje kompletny rękopis... Początkowo 
zamierzałem 
opublikować moje znalezisko w formie faksymile z objaśnieniami, ale napotkałem 
poważną 
przeszkodę natury moralnej.
Światła i cienie na twarzy Corsa poruszyły się nieco, a usta przekreśliła ciemna 
kreska. 
Uśmiechał się.
- Co pan powie? Przeszkoda natury moralnej, w pana sytuacji?
Poruszyłem świecznikiem, starając się, zresztą bezskutecznie, wymazać z jego 
twarzy 
niedowierzający uśmieszek.
- Mówię poważnie - odrzekłem. Ruszyliśmy dalej. - Z analizy rękopisu 
wywnioskowałem, że prawdziwym twórcą powieści był Auguste Maquet... To on z 
benedyktyńską starannością sporządził dokumentację, naszkicował zarys 
dramaturgii, po czym 
geniusz i ogromny talent Dumasa tchnął w ten surowiec życie, czyniąc zeń 
arcydzieło. Dla mnie 
było to oczywiste, ale nie dla tych, co ciskają gromy na autora i jego dzieło - 
swobodną ręką 
zmiotłem wyimaginowanych oponentów. - Nie mogłem być tym, który ciśnie kamieniem 
we 
własne sanktuarium. A już zwłaszcza w obecnych czasach, kiedy króluje mierota i 
brak 
wyobraźni... Gdy wielcy nie cieszą się takim uwielbieniem jak dawniej, w epoce 
powieści 
odcinkowej. Wówczas na przedstawieniach teatralnych wygwizdywano zdrajców i 
klaskano 
nieustraszonym, nieskazitelnym bohaterom - pochyliłem melancholijnie głowę. - 
Owacji tych 
dziś już niestety nigdzie nie uświadczysz, to dobre dla naiwnych prostaczków i 
dla dzieci.
Corso słuchał z bezczelną, kpiącą miną. czy podzielał mój punkt widzenia, ale 
zawziętość 
nie pozwalała mu potraktować moich wyznań jako moralnego alibi.
- Reasumując - rzekł - postanowił pan zniszczyć rękopis.
Uśmiechnąłem się wyniośle. Miał się za spryciarza
- Niech pan nie gada bzdur. Postanowiłem coś lepszego: przemienić go w marzenie.
Zatrzymaliśmy się przed zamkniętymi drzwiami salonu. Z drugiej strony dobiegały 
stłumione odgłosy rozmów i muzyki. Postawiłem świecznik na konsoli Corso znowu 
spoglądał 
na mnie podejrzliwie, zastanawiając się pewnie, jaki tym razem szykuję figiel. 
Pojąłem że 
naprawdę nie ma pojęcia, jak blisko finału całej historii się znalazł.
- Pan pozwoli, że mu przedstawię - rzekłem otwierając drzwi - członków klubu 
Dumas.
Prawie wszyscy już przyszli. Przez ogromne szklane drzwi wychodzące na plac 
przed 
zamkiem przybywali spóźnialscy, by z miejsca wmieszać się w tłum spowity dymem 
cygar i 
gwarem rozmów. W tle cicho rozbrzmiewała muzyka. Pośrodku, na dużym stole 
przykrytym 
białym obrusem, znajdował się zimny bufet: butelki Wina andegaweńskiego, 
kiełbaski i szynka z 
Amiens ostrygi z La Rochelle, pudełka cygar Montecristo. Goście łączyli się w 
grupki, pijąc i 
rozmawiając w najróżniejszych językach. Było już z pół setki mężczyzn i kobiet. 
Widziałem, że 
Corso dotyka okularów, jakby nie wierzył, że ma je na nosie. Twarze niektórych 
znał aż za 
dobrze z prasy kina, telewizji.
- Zdziwiony? - zapytałem dostrzegając jego reakcję 
Skinął głową, zbity z tropu i wciąż posępny. Parę osób podeszło przywitać się ze 
mną. 
Wymienialiśmy uściski dłoni, komplementy i żarty. Panowała przyjemna, serdeczna 
atmosfera. 
Corso kroczył koło mnie z miną człowieka gotowego spaść z łóżka i obudzić się, 
co bardzo mnie 
radowało. Przedstawiłem mu nawet kilkoro gości, patrząc z przewrotną 
satysfakcją, jak wita się z 
nimi, zażenowany, niepewny gruntu, po którym stąpa. Jego pewność siebie prysła 
jak bańka 
mydlana, co potraktowałem jako mały osobisty rewanż. Ostatecznie to on pierwszy 
przyszedł do 
mnie z Winem andegaweńskim pod pachą i wszystko pogmatwał.
- Państwo pozwolą, pan Corso... Bruno Lostia, antykwariusz z Mediolanu. 
Przepraszam. 
Ależ naturalnie. Thomas Harvey, domyśla się pan, firma jubilerska Harvey: Nowy 
Jork-Londyn-
Paryż-Rzym... I pan hrabia von Schlossberg: najsłynniejsza prywatna kolekcja 
malarstwa w 
Europie. Mamy tu osobistości z różnych dziedzin, proszę bardzo: noblista 
wenezuelski, były 
prezydent Argentyny, książę następca tronu marokańskiego... Wiedział pan, że 
jego ojciec to 
zagorzały czytelnik Aleksandra Dumas? O, któż to nadchodzi! Zna go pan, prawda? 
Profesor 
semiotyki z Bolonii... Ta blondynka, która z nim rozmawia, to Petra Neustadt, 
najbardziej 
wpływowa znawczyni literatury w Europie Środkowej. A w tamtej grupce, obok 
księżnej Alba, 
widzi pan finansistę Rudolfa Villefoza i pisarza brytyjskiego Harolda Burgessa. 
To Amaya 
Euskal z grupy Alpha Press, z najpotężniejszym wydawcą w Stanach Zjednoczonych 
Johnem 
Crossem z nowojorskiego O&O Papers... No i chyba rozpoznaje pan paryskiego 
księgarza 
Achille’a Replingera.
To już był coup de grâce. Rozkoszowałem się widokiem zbaranianej twarzy mojego 
rozmówcy i nawet trochę mu współczułem. Replinger trzymał w dłoni pusty 
kieliszek i 
uśmiechał się przyjaźnie spod muszkieterskiego wąsa, tak samo jak podczas 
identyfikacji 
rękopisu Dumasa w księgarni na ulicy Bonapartego. Uściskał mnie jak wielki 
niedźwiedź, 
poklepał czule Corsa po plecach i ruszył po nowy kieliszek, wzdychając jak 
rumiany, jowialny 
Portos.
- Niech to cholera - szepnął łowca książek i przysunął się do mnie na stronie. - 
Co tu się 
odbywa?
- Już mówiłem, że to długa historia.
- To może wreszcie ją pan skończy.
Zbliżyliśmy się do stołu. Nalałem wino do dwóch kieliszków, ale on odmówił 
jednym 
ruchem głowy.
- Dżin - mruknął. - Jest dżin?
Pokazałem mu barek w końcu salonu. Udaliśmy się w tamtą stronę, zatrzymując się 
jeszcze ze trzy, cztery razy, żeby wymienić uściski dłoni: a to ze znanym 
reżyserem, a to z 
milionerem libańskim, z ministrem spraw wewnętrznych Hiszpanii... Corso porwał 
butelkę 
beefeatera, napełnił sobie szklankę po brzegi i wychylił połowę jednym haustem. 
Wzdrygnął się 
nieco, oczy zalśniły mu za szkiełkami okularów (jedno było pęknięte). Przyciskał 
butelkę do 
piersi, bojąc się ją utracić.
- Miał mi pan coś opowiedzieć - rzekł.
Zaproponowałem miejsce, gdzie nikt by nam nie przeszkadzał - taras po drugiej 
stronie 
oszklonych drzwi.
Corso znów napełnił szklankę i podążył za mną. Burza ucichła. Nad naszymi 
głowami 
migotały gwiazdy.
- Zamieniam się w słuch - oświadczył i pociągnął kolejny potężny łyk.
Oparłem się o balustradę, ciągle mokrą od niedawnego deszczu, i umoczyłem usta w 
winie andegaweńskim.
- Nabyty przeze mnie rękopis Trzech muszkieterów podsunął mi pomysł - 
powiedziałem. - 
A może by tak powołać stowarzyszenie literackie, coś w rodzaju klubu oddanych 
wielbicieli 
powieści Aleksandra Dumasa i w ogóle klasycznej powieści przygodowej? Dzięki 
kontaktom 
zawodowym miałem już upatrzonych kilku odpowiednich kandydatów... - wyciągnąłem 
dłoń w 
kierunku oświetlonego salonu. Przez szyby widać było tłum gości przechadzających 
się w 
różnych kierunkach i pogrążonych w ożywionych rozmowach. Sukces. Miałem przed 
sobą 
dowód trafności mojego pomysłu i nie ukrywałem autorskiej dumy. - 
Stowarzyszenie, które 
studiuje tego typu utwory, wydobywa z zapomnienia autorów i ich dzieła i 
organizuje ich 
reedycje i dystrybucję. Nasz znak wydawniczy może jest panu znany: Dumas & Co.
- Owszem - potwierdził Corso. - Wydają w Paryżu, właśnie wypuścili dzieła 
wszystkie 
Ponsona du Terrail. W zeszłym roku wyszedł Fantomas... Nie wiedziałem, że pan 
macza w tym 
palce.
Uśmiechnąłem się z zadowoleniem:
- Taka jest zasada: żadnych nazwisk, żadnego egoizmu... Jak pan widzi, rzecz ma 
charakter jednocześnie erudycyjny i dziecinny. Taka nostalgiczna gra literacka, 
która przypomina 
nam stare lektury i pozwala powrócić do stanu zagubionej pierwotnej niewinności. 
Kiedy ludzie 
dojrzewają, stają się flaubertystami albo stendhalistami, opowiadają się za 
Faulknerem, 
Lampedusą, Garcíą Marquezem, Durrellem czy Kafką... Zaczynamy się od siebie 
różnić, czasem 
nawet kłócimy się. Ale jednym mrugnięciem potrafimy się porozumieć na gruncie 
paru 
magicznych książek i autorów. Dzięki nim poznaliśmy kiedyś świat literatury bez 
potrzeby 
wyznawania jakichś dogmatów czy wkuwania mętnych teoryjek. To nasza prawdziwa 
wspólna 
ojczyzna: opowieści wierne nie temu, co człowiek widzi, ale temu, o czym marzy.
Zawiesiłem głos, czekając, jaki efekt wywarły moje słowa. Corso jednak tylko 
uniósł 
szklankę z dżinem i obserwował ją pod światło. Tu była jego ojczyzna.
- To było kiedyś - odparł. - Dzisiaj dzieci i młodzież są bezpaństwowcami 
gapiącymi się 
w telewizory.
Pewny swego pokręciłem głową. Właśnie parę tygodni wcześniej napisałem coś na 
ten 
temat dla dodatku literackiego „ABC”.
- Niech pan w to nie wierzy. Nawet oni nieświadomie podążają starymi ścieżkami. 
Filmy 
telewizyjne podtrzymują dawne więzi. Głównie stare filmy, ale nawet Indiana 
Jones jest 
spadkobiercą tej tradycji.
Corso uśmiechnął się, patrząc w stronę rozświetlonych szyb.
- Możliwe. Ale zaczął mi pan opowiadać o tych tam. Ciekaw jestem, jak ich pan... 
zwerbował.
- To żadna tajemnica - odpowiedziałem. - Od dziesięciu lat prowadzę to tajne 
stowarzyszenie, klub Dumas. Co roku spotykamy się tu w Meung. Jak pan zauważył, 
członkowie 
stawiają się punktualnie, przybywając z najdalszych zakątków globu. Nawet 
najpośledniejszy w 
tym gronie jest czytelnikiem pierwszej klasy...
- Powieści przygodowej? Śmieszy mnie pan.
- A nie miałem takiego zamiaru, panie Corso. Po co te uprzedzenia? Jak pan wie, 
powieść 
czy film powstałe dla czystej rozrywki mogą się okazać znakomitymi dziełami: 
począwszy od 
Pickwicka po Casablankę i Goldfingera... To opowieści pełne archetypów, których 
publiczność 
świadomie lub nieświadomie pożąda, najchętniej w postaci repetycji fabularnych z 
drobnymi 
wariantami. Mamy tu do czynienia raczej z dispositio niż z elocutio... Tak więc 
powieść w 
odcinkach, a nawet najbanalniejsza opera mydlana, mogą stać się przedmiotem 
kultu zarówno dla 
publiczności prostodusznej, jak i tej wymagającej. Niektórzy w Sherlocku 
Holmesie szukają 
dreszczyka emocji, przygód z narażeniem życia, a inni szukają tam fajki, lupy i 
owego „to 
oczywiste, drogi Watsonie”, którego zresztą, proszę zwrócić uwagę, Conan Doyle 
nigdy nie 
napisał. Chwyt ze schematami, ich wariantami i powtórzeniami jest tak stary, że 
już Arystoteles 
wspomina o nim w swej Poetyce. Spójrzmy prawdzie w oczy: czym jest serial 
telewizyjny, jeśli 
nie zaktualizowaną modyfikacją tragedii klasycznej, wielkiego dramatu 
romantycznego albo 
powieści aleksandryjskiej?... Inteligentny czytelnik znajdzie tu niebywałą 
rozrywkę. A poza tym 
pamiętajmy, że wśród tych reguł może się znaleźć wyjątek, który je potwierdzi.
Byłem przekonany, że Corso słucha mnie z zaciekawieniem, on jednak kręcił głową 
jak 
gladiator, który odmawia stawienia czoła przeciwnikowi na niedogodnym dla siebie 
terenie.
- Tu nie katedra akademicka, wróćmy do pańskiego klubu Dumas - odezwał się 
zniecierpliwiony. - Do tego rozdziału, który bujał sobie luzem... Gdzie jest 
reszta?
- Tam w środku - odparłem patrząc na salon. - Wykorzystałem sześćdziesiąt siedem 
rozdziałów rękopisu do organizacji stowarzyszenia. Maksymalna liczba członków to 
sześćdziesięciu siedmiu, każdy ma akcję imienną w postaci jednego rozdziału. 
Akcje są 
przyznawane podług ograniczonej listy kandydatów. Zmiany właścicieli wymagają 
zgody rady 
nadzorczej, której przewodniczę... Nazwisko każdego chętnego zostaje poddane 
drobiazgowej 
analizie przed podjęciem decyzji.
- Jak przekazuje się akcje?
- W ogóle się nie przekazuje. Wraz ze śmiercią któregoś z członków albo 
rezygnacją z 
członkostwa w klubie rozdział delikwenta musi wrócić do organizacji. Dopiero 
wtedy rada 
postanawia o przekazaniu go nowemu kandydatowi. Członek nigdy nie może swobodnie 
dysponować swoim rozdziałem.
- Taką próbę podjął Enrique Taillefer?
- W pewnym sensie. Początkowo wydawał się idealnym kandydatem. Był wzorowym 
członkiem klubu Dumas do chwili, gdy złamał zasady.
Corso dopijał dżin. Po chwili postawił szklankę na omszałej balustradzie i 
milcząc 
zapatrzył się w światła salonu. W końcu pokręcił z niedowierzaniem głową.
- To jeszcze nie jest powód zabójstwa - powiedział cicho, jakby do siebie. - Aż 
nie mogę 
uwierzyć, że oni wszyscy... - zerknął na mnie wyzywająco. - Ostatecznie to znani 
i szanowani 
ludzie. Nigdy nie maczaliby w czymś takim palców.
Powstrzymałem gest zniecierpliwienia.
- Można rzec, że rusza pan z brzytwą na poziomki... Enrique i ja byliśmy 
przyjaciółmi od 
lat. Połączyła nas fascynacja taką literaturą, choć smak estetyczny Taillefera 
nie dorastał do jego 
entuzjazmu...
Rzecz w tym, że mógł spokojnie przeznaczyć czas i pieniądze na swoje hobby 
dzięki 
kolosalnym sukcesom wydawniczym w dziedzinie gastronomii. Prawdą jest też, że on 
wyjątkowo 
zasługiwał na członkostwo w stowarzyszeniu, dlatego zarekomendowałem jego 
kandydaturę. 
Dzieliliśmy zamiłowania, choć niekoniecznie gusty.
- Chciałbym przypomnieć, że dzielili panowie coś jeszcze.
Corso odzyskał swój sarkastyczny uśmiech, co mnie rozeźliło.
- Mógłbym panu odrzec, że to nie pańska sprawa - odparłem rozdrażniony. - Ale 
chcę 
panu wszystko wytłumaczyć... Liana zawsze była kobietą niezwykłą, nie tylko 
piękną. A także 
wcześnie dojrzałą czytelniczką. Wie pan, że w wieku szesnastu lat wytatuowała 
sobie kwiat lilii 
na biodrze?... Nie na ramieniu, jak u jej ukochanej Milady Winter, a to dlatego, 
żeby rodzina ani 
zakonnice w internacie nie zauważyły. Co pan na to?
- Wzruszające.
- Nie wygląda pan na wzruszonego. A ja zapewniam pana, że jest to osoba naprawdę 
godna podziwu... Rzecz w tym, że... No cóż, zbliżyliśmy się do siebie. Wcześniej 
nadmieniłem, 
że ojczyzną każdej istoty ludzkiej jest utracony raj dzieciństwa, kojarzy pan? 
Otóż dla Liany 
Taillefer taką ojczyzną są Trzej muszkieterowie. Oczarowana światem odkrytym na 
stronach tej 
książki postanowiła wyjść za Enriquego, poznawszy go przypadkowo na jakimś 
przyjęciu, gdzie 
cały wieczór spędzili przerzucając się cytatami z powieści. Poza tym on już się 
wtedy poważnie 
dorobił na swoich publikacjach.
- Czyli miłość od pierwszego wejrzenia - dorzucił Corso.
- Nie wiem, dlaczego mówi to pan takim tonem. To było rzetelne małżeństwo. 
Trzeba 
jednak panu wiedzieć, że w oczach nawet najbardziej oddanej kobiety Enrique 
prędzej czy 
później musiałby się stać safandułą... Prawdą jest też, że byliśmy dobrymi 
przyjaciółmi, często 
ich odwiedzałem. Liana... - odstawiłem mój kieliszek na balustradę obok jego 
szklanki. - No, nic. 
Może pan to sobie wyobrazić.
- O tak, mogę to sobie wyobrazić.
- Nie to miałem na myśli. Znalazłem w niej doskonałą współpracownicę. W końcu 
cztery 
lata temu poparłem jej przystąpienie do klubu. Posiada rozdział 37 zatytułowany 
Tajemnica 
Milady. Sama go sobie wybrała.
- Dlaczego posłał ją pan moim śladem?
- Po kolei. Ostatnimi czasy Enrique stał się źródłem problemów. Zamiast pozostać 
przy 
opłacalnym biznesie książek kucharskich, postanowił napisać powieść odcinkową. 
Rzecz była 
koszmarna. Coś beznadziejnego, proszę mi wierzyć. Dokonał bezczelnego plagiatu 
wszystkich 
elementów gatunku. Nazwał to...
- Dłoń umarłego.
- Zgadza się. Nawet tytuł był zapożyczony. Co gorsza, Enrique otwarcie zażądał, 
żeby 
opublikowało to Dumas & Co. Ja oczywiście się sprzeciwiłem. Podobny bubel nigdy 
nie 
uzyskałby aprobaty rady. Poza tym Enriqe miał dosyć pieniędzy, żeby wydać 
książkę samemu, 
co mu zresztą powiedziałem.
- Spodziewam się, że źle to zniósł. Widziałem jego bibliotekę.
- Źle?... To eufemizm. Do kłótni doszło w jego gabinecie. Do dziś jeszcze mam w 
pamięci ten widok: stał na czubkach palców, korpulentny i niski, bliski 
apopleksji i z 
szaleństwem w oku. Bardzo nieprzyjemna scena. że całe życie na to poświęcił. Że 
kim ja jestem, 
żeby oceniać jego dzieło. Że tu chodzi o potomność. Że jestem stronniczym 
krytykiem i 
nieznośnym pedantem. I że romansuję z jego żoną... Tu mnie zaskoczył, nie 
przypuszczałem, że 
tyle wie. Wynika to, zdaje się, z faktu, że Liana mówi przez sen. Kiedyś pośród 
„do kroćset” i 
różnych wyzwisk pod adresem d’Artagnana i jego przyjaciół (których nie znosi, 
jakby ich znała 
osobiście), wygadała się przed mężem... Domyśla się pan, w jakim położeniu się 
znalazłem?
- Bardzo niewygodnym.
- Delikatnie mówiąc. Aczkolwiek najgorsze dopiero miało nadejść. Enriqe się 
miotał. 
Powiedział, że skoro on jest marnym pisarzem, to Dumas też. Ciekawe, co by 
zrobił bez 
Auguste’a Maqueta, którego nikczemnie wykorzystywał. Dowodem białe i niebieskie 
kartki 
Wina andegaweńskiego, które przechowywał w sejfie... Nasza dyskusja robiła się 
coraz gorętsza. 
Wyzwał mnie od cudzołożników, ja jego od analfabetów, przygadując mu przy okazji 
na temat 
jego ostatnich sukcesów na polu piśmiennictwa gastronomicznego. W końcu 
powiedziałem, że 
jest wykapanym cukiernikiem od Cyrana... „Zemszczę się - rzekł przybierając ton 
i postawę 
hrabiego Monte-Christo. - Zdemaskuję oszustwo, jakiego dopuścił się twój 
uwielbiany Dumas, 
podpisując własnym nazwiskiem cudze powieści. Ujawnię dokument, niech wszyscy 
zobaczą, 
jak ten błazen fabrykował swoje powieści. Przy okazji podważę statut 
stowarzyszenia, bo 
rozdział należy do mnie i sprzedam go, komu będę chciał. Miej się na baczności, 
Boris”...
- Poszedł na całość.
- Nawet nie wie pan, jak daleko uraza może zawieść niedocenionego pisarza. Na 
nic zdały 
się moje protesty, wyrzucił mnie na ulicę. Potem dowiedziałem się od Liany, że 
zadzwonił do 
tego księgarza, La Pontego, z propozycją sprzedaży rękopisu. Pewnie uważał, że 
jest sprytny i 
przebiegły jak Edmund Dantčs. Usiłował wywołać skandal tak, żeby samemu się nie 
ubrudzić. 
Jego konto miało pozostać czyste. W ten sposób pan trafił do całej historii. 
Może sobie pan 
wyobrazić moje zdumienie, kiedy pojawił się pan z Winem andegaweńskim.
- Świetnie pan udawał.
- Miałem silną motywację. Po śmierci Enriquego oboje z Lianą podejrzewaliśmy, że 
rękopis przepadł na amen.
Patrzyłem, jak Corso szuka czegoś po kieszeniach płaszcza. Wreszcie wyjął 
zmiętoszonego papierosa, włożył do ust i przeszedł się po tarasie nie zapalając 
go.
- Pańska opowieść nie trzyma się kupy - powiedział. - Żaden Edmund Dantčs nie 
popełniłby samobójstwa przed zakosztowaniem smaku zemsty.
Przytaknąłem, choć w tym momencie stał odwrócony plecami, nie mogąc mnie 
widzieć.
- Zdarzyło się coś jeszcze - odparłem. - Nazajutrz po naszej rozmowie Enrique 
przyszedł 
do mnie, żeby po raz ostatni spróbować mnie przekonać... Ja miałem dość, 
nienawidzę, jak ktoś 
mnie szantażuje. I wówczas, nieświadom tego, co robię, wymierzyłem mu śmiertelny 
cios. Jego 
powieść, mało że fatalna, wydawała mi się dziwnie znajoma. Kiedy Enrique 
urządził mi drugą 
scenę, poszedłem do swojej biblioteki i przyniosłem stare tomiszcze Popularnej 
powieści 
ilustrowanej. To prawie nieznane wydawnictwo z końca ubiegłego wieku. Otwarłem 
tom na 
pierwszej stronie opowiadania podpisanego przez niejakiego Amaury’ego z Werony 
(ciekawostka, co?), a zatytułowanego Angelina de Gravaillac, czyli Niesplamiony 
honor. 
Czytając na głos pierwszy akapit, widziałem, że Enrique blednie, jak gdyby widmo 
rzeczonej 
Angeliny powstało właśnie z grobu. Zresztą z grubsza tak się stało. Był 
przekonany, że nikt nie 
zna oryginału, i niemal literalnie skopiował wszystko, wyjąwszy jeden rozdział, 
notabene 
najlepszy w całym tekście, który z kolei był plagiatem z Fernandeza y 
Gonzaleza... Żałowałem, 
że nie mam pod ręką aparatu, bo zrobiłbym mu zdjęcie, jak położył dłoń na czole, 
chcąc 
krzyknąć: „Potępiony!”. Nie zdołał jednak wypowiedzieć ani słowa, wydobył z 
siebie tylko 
gardłowy, astmatyczny odgłos, jakby się topił. Potem obrócił się na pięcie, 
wrócił do domu i 
powiesił się na lampie.
Corso popatrzył na mnie. Z jego ust nadal zwisał zapomniany, nie zapalony 
papieros.
- No i sprawy się skomplikowały - ciągnąłem, przekonany, że wreszcie mi 
uwierzył. - W 
pana ręku był rękopis, La Ponte początkowo nie miał zamiaru się go pozbywać. Ja 
nie mogłem 
osobiście wcielać się w skórę Arsena Łupin, mam bądź co bądź swoją reputację. 
Dlatego Lianie 
powierzyłem misję odzyskania tekstu. Właśnie zbliżała się data kolejnego 
spotkania dorocznego i 
trzeba było wybrać nowego członka na miejsce Enriquego. Liana ze swej strony 
popełniła też 
parę błędów. Po pierwsze poszła do pana z wizytą - tu odchrząknąłem zakłopotany, 
woląc nie 
wchodzić w szczegóły. - Potem postanowiła zaskarbić sobie La Pontego, żeby to on 
odzyskał 
Wino andegaweńskie. Nie doceniła jednak pańskiej wytrwałości... Sęk w tym, że 
zawsze marzyła 
o wielkiej przygodzie, która przybliżyłaby ją do jej bohaterki. O przygodzie 
pełnej zasadzek, 
romansów i pościgów. Ta historia, utkana z jej marzeń, była po temu wspaniałą 
okazją. 
Wyruszyła więc w ślad za panem pełna entuzjazmu. „Przywiozę ci rękopis oprawiony 
w skórę 
tego Corsa” - przyrzekła mi... Odpowiedziałem, że nie trzeba znowu tak 
przesadzać. Przyznaję 
jednak, że to ja zbłądziłem pobudzając jej fantazję i spuszczając z uwięzi 
Milady, która 
zamieszkała w niej od czasów pierwszej lektury Trzech muszkieterów.
- Mogła przeczytać coś innego, na przykład Przeminęło z wiatrem. Gdyby 
utożsamiła się 
ze Scarlett O’Hara, prześladowałaby Clarka Gable’a, a nie mnie.
- Rzeczywiście trochę ją poniosło. Przykro mi, że potraktowała to wszystko aż 
tak serio.
Corso potarł sobie kark. Łatwo było zgadnąć, o czym myśli: tak naprawdę serio 
sprawę 
potraktował ten drugi. Facet z blizną.
- Kim jest Rochefort?
- Nazywa się Lászlo Nicolavic. Aktor specjalizujący się w rolach 
drugoplanowych... Grał 
Rocheforta w serialu nakręconym parę lat temu dla telewizji brytyjskiej przez 
Andreasa Freya. 
Właściwie grał niemal wszystkich słynnych zabijaków: Gonzagę w Lagardčrze, 
Levasseura w 
Kapitanie Bloodzie, La Tour d’Azyra w Scaramouche’u, Ruperta von Hentzau w 
Więźniu z 
Zendy... To wielbiciel gatunku i kandydat na członka klubu Dumas. Liana go 
podziwia i nalegała, 
żeby współpracował z nią przy tej aferze.
- Czyli ten cały Lászlo całkowicie świadomie odgrywał swoją rolę...
- Obawiam się, że tak. Podejrzewam, że w dodatku usiłuje zasłużyć się jeszcze 
bardziej, 
żeby przyspieszyć swoje wejście do klubu... Co więcej, mam wrażenie, że od czasu 
do czasu 
pełni też funkcję kochanka - postarałem się o lekki uśmiech światowca w nadziei, 
że wypadnę 
przekonująco. - Liana jest młoda, piękna i pełna temperamentu. Powiedzmy, że ja 
wielbię w niej 
erudytkę mającą chwile romantycznej wylewności, a Lászlo Nicolavic zajmuje się 
zapewne 
bardziej prozaicznymi aspektami jej rozbuchanej natury.
- I co dalej?
- Dalej zostało niewiele. Nicolavic-Rochefort miał znaleźć sposób, żeby odebrać 
panu 
rękopis Dumasa. Dlatego śledził pana w podróży z Madrytu do Toledo i do Sintry, 
Liana zaś 
udała się do Paryża, biorąc ze sobą La Pontego, na wypadek gdyby tamtemu się nie 
udało, a pan 
zachował się nierozsądnie. Resztę już pan zna: nie dał pan sobie odebrać 
rękopisu, Milady i 
Rochefort posunęli się za daleko, pan dotarł tutaj - jeszcze raz przebiegłem 
myślą wszystkie 
wydarzenia. - Wie pan co? Zastanawiam się, czy członkostwa w klubie nie 
powinienem 
zaproponować panu zamiast Lászlowi Nicolavicowi.
Nawet nie zapytał, czy ironizuję, czy mówię serio. Zdjął zniszczone okularki i 
zaczął 
przecierać je machinalnie, duchem obecny o tysiące kilometrów stąd.
- I to wszystko? - dobiegły mnie wreszcie jego słowa.
- Oczywiście - wyciągnąłem rękę w kierunku sali. - Tu ma pan dowód.
Nałożył z powrotem okulary i zaczerpnął powietrza. Jego mina wcale mi się nie 
spodobała.
- A Delomelanikon? A powiązanie Richelieu z Dziewięciorgiem Wrót do Królestwa 
Cieni?. - podszedł jeszcze bliżej i zaczął walić mnie palcem w gors koszuli, aż 
musiałem się 
cofnąć. - Ma mnie pan za durnia? Nie wmówi mi pan, że nie miał pan pojęcia o 
związku Dumasa 
z tą księgą, o pakcie z diabłem i o całej tej reszcie: o zabójstwie Victora 
Fargasa w Sintrze i o 
spaleniu mieszkania baronowej Ungern w Paryżu. To pan osobiście doniósł na mnie 
policji?... A 
co pan mi powie o jednej księdze ukrytej w trzech? O dziewięciu rycinach 
sporządzonych przez 
Lucyfera i przedrukowanych przez Aristidego Torchię po powrocie z Pragi „za 
specjalnym 
przyzwoleniem zwierzchników” i o całej tej cholernej aferze?...
Wyrzucił to z siebie jak wulkan, podnosząc bojowo podbródek i świdrując mnie 
spojrzeniem. Cofnąłem się jeszcze o krok, patrząc na niego zbaraniałym wzrokiem.
- Pan oszalał - zaprotestowałem wyraźnie dotknięty. - Może mi pan wyjaśnić, o 
czym pan 
mówi?
Wyciągnął zapałki i przypalił papierosa, osłaniając dłońmi płomień. Nie 
spuszczał ze 
mnie wzroku poprzez oświetlone szkiełka. Wreszcie zaczął opowiadać mi swoją 
wersję całej 
historii.
Kiedy skończył, obaj milczeliśmy przez chwilę. Staliśmy obok siebie oparci o 
mokrą 
balustradę i wpatrzeni w światła w salonie. Relacja Corsa skończyła się wraz z 
papierosem. 
Niedopałek gasł teraz na podłodze pod czubkiem jego buta.
- Zapewne - powiedziałem - powinienem teraz wyznać „tak, to prawda” i dać się 
panu 
zakuć w kajdanki... Tego pan się naprawdę spodziewa?
Nie odpowiedział od razu. Wysłuchanie swojej opowieści najwyraźniej osłabiło 
jego 
wiarę we własne przemyślenia.
- Ale przecież - mruknął - jakieś powiązanie istnieje.
Jego chudy, czarny cień był doskonale widoczny na płytach marmurowej posadzki, w 
prostokątach światła padającego z sali. Dalej, na schodach i w ogrodzie, 
rozmywał się w 
ciemności.
- Obawiam się - zawyrokowałem - że wyobraźnia spłatała panu figla.
Powoli pokręcił głową.
- Nie wymyśliłem sobie trupa Victora Fargasa w sadzawce ani baronowej Ungern 
zwęglonej razem z książkami... To się naprawdę zdarzyło. Te dwie historie 
przeplatają się 
nawzajem.
- Otóż to: dwie historie. Może łączy je tylko pańska skłonność do 
intertekstualizmów.
- Zostawmy ten żargon. Wszystko zaczęło się od tego rozdziału książki Dumasa - 
spojrzał 
na mnie z niechęcią. - Od tego przeklętego klubu. Od pańskich gierek.
- Proszę nie obarczać winą mnie. Gra jest dozwolona. Gdyby ta historia nie 
działa się 
naprawdę, gdyby była tylko zmyśloną opowieścią, pan jako czytelnik byłby głównym 
winowajcą.
- Co pan plecie!
- Nie plotę. Z pańskiego opowiadania wnoszę, że pan też grał faktami i 
odniesieniami 
literackimi, na tej podstawie ukuł pan teorię i wysnuł całkowicie błędne 
wnioski... Natomiast 
fakty są obiektywne i nie może pan ich obarczać swoimi pomyłkami. Historia Wina 
andegaweńskiego i tej drugiej księgi, Dziewięciorga Wrót, nie mają ze sobą nic 
wspólnego.
- Państwo zasugerowaliście mi...
- My, czyli Liana Taillefer, Lászlo Nicolavic i ja, nie sugerowaliśmy panu 
niczego. To 
pan sam z siebie wypełnił puste miejsca, jak gdyby to była powieść zbudowana z 
pułapek, a 
czytelnik Lucas Corso miał się za spryciarza... Nikt w żadnej chwili nie mówił 
panu, że sprawy 
się mają tak, jak pan sądził. Dlatego, drogi przyjacielu, pan sam ponosi za to 
odpowiedzialność... 
Prawdziwym winnym jest pańska skłonność do intertekstualizmów, do doszukiwania 
się zbyt 
wielu zależności literackich.
- A co innego mogłem zrobić? Żeby ruszyć się z miejsca, trzeba wypracować 
strategię, a 
ja nie miałem zamiaru cichutko siedzieć i czekać. Każdy strateg wymyśla sobie 
modelowego 
przeciwnika, który determinuje jego kolejne posunięcia... Tak postępuje 
Wellington, gdy sądzi, 
że Napoleon sądzi, że on sam zrobi to i to. A Napoleon...
- Także Napoleon popełnia błąd myląc Blüchera z Grouchym. Strategia wojskowa 
jest 
równie ryzykowna jak strategia literacka... Niech pan posłucha, panie Corso: 
dzisiaj nie ma już 
niewinnych czytelników. Każdy podchodzi do czytanego tekstu z własną perwersją. 
Czytelnik 
jest tym wszystkim, co sam przeczytał wcześniej, plus to, co obejrzał w kinie i 
w telewizji. Do 
informacji dostarczanej mu przez autora dodaje swoją. Tu leży niebezpieczeństwo: 
nadmiar 
odniesień może spowodować, że skonstruuje pan sobie fałszywego przeciwnika. Albo 
nierzeczywistego.
- Informacja była fałszywa.
- Proszę się nie upierać. Informacja, której dostarcza książka, jest najczęściej 
obiektywna. 
Bywa, że złośliwy autor tak ją sformułuje, żeby sprowadzić pana na manowce, ale 
nigdy nie jest 
to informacja fałszywa. To pan dokonuje fałszywego odczytania.
Jakiś czas zastanawiał się głęboko. Stał oparty łokciami o balustradę i 
wpatrywał się w 
spowity mrokiem ogród.
- Czyli że jest jeszcze jeden autor - rzekł cicho przez zęby.
Tkwił nieporuszony na swoim miejscu. Dopiero po chwili zobaczyłem, że wyciąga 
spod 
płaszcza teczkę z Winem andegaweńskim i kładzie ją z boku, na omszałym kamieniu.
- Ta historia ma dwóch autorów - powiedział z naciskiem.
- Możliwe - odparłem biorąc rękopis Dumasa. - Niewykluczone, że jeden z nich 
jest 
bardziej złośliwy niż drugi... Ja zajmuję się powieścią przygodową. W sprawie 
kryminału musi 
pan się zwrócić gdzie indziej.
XVI. Powtórka z powieści gotyckiej
„Dawniej nigdy nie mieliśmy potrzeby opowiadać. 
Ludzie się bili, bo się chcieli bić”.
(A. Dumas, Wicehrabia de Bragelonne, 
przekład Hanny Szumańskiej-Grossowej)
Oparłszy się o zagłówek, Lucas Corso spoglądał na krajobraz. Samochód stał 
zaparkowany na niewielkim placyku przy autostradzie. Nieco dalej szosa skręcała 
i spadała ku 
miastu. Dawna warownia, opasana starymi murami, zdawała się płynąć na falach 
mgły unoszącej 
się znad rzeki. Przypominała zawieszoną w powietrzu siną, wyimaginowaną wysepkę. 
Świat 
pogrążony był ni to w świetle, ni to w cieniu. Typowy kastylijski brzask, 
chłodny i 
niezdecydowany, kiedy pierwsza jasność dnia nadchodząca od wschodu wydobywa z 
ciemności 
dachy, kominy i dzwonnice.
Chciał rzucić okiem na zegarek, ale podczas ulewy w Meung dostało się do niego 
sporo 
wody. Cyfr na tarczy nie dawało się odczytać, szkiełko straciło przejrzystość. 
Corso napotkał w 
lusterku własne zmęczone spojrzenie. Meung-sur-Loire, wigilia pierwszego 
poniedziałku 
kwietnia. Znajdowali się daleko od tamtego miejsca, był wtorek. Mieli za sobą 
długą podróż 
powrotną, zdawało mu się, że wszystko zostało daleko w tyle: Balkan, klub Dumas, 
Rochefort, 
Milady, La Ponte. To tylko cienie zamkniętej opowieści. Ostatnia kartka została 
odwrócona. 
Autor zadał ostateczny cios, stawiając - drugi klawisz z dołu po prawej w 
klawiaturze Qwerty - 
końcową kropkę. Tym arbitralnym gestem przywrócił całej historii jej naturalną 
postać: linijki 
tekstu na zapisanych stronicach, na biernym, jakże obcym papierze. Koleje 
cudzych losów nagle 
przestały go obchodzić.
W ten poranek, podobny do przebudzenia, łowcy książek pozostały jeszcze tylko 
zaczerwienione oczy, brud, trzydniowy zarost i stara torba brezentowa z ostatnim 
egzemplarzem 
Dziewięciorga Wrót. No i dziewczyna. Tyle woda wyrzuciła na brzeg. Usłyszał 
ciche 
westchnienie i spojrzał na dziewczynę. Spała obok niego na siedzeniu, przykryta 
kurteczką, 
głowę oparła mu na ramieniu. Oddychała równomiernie przez wpółprzymknięte usta. 
Co jakiś 
czas dreszcz wstrząsał całym jej ciałem i wtedy pojękiwała cichuteńko, a 
niewielka pionowa 
bruzda na czole nadawała jej wygląd zagniewanej dziewczynki. Spod błękitnego 
okrycia 
wystawała rozwarta dłoń z lekko rozchylonymi palcami, jakby jej właścicielce coś 
się wymknęło 
albo jakby na coś czyhała.
Corso wrócił myślami do Meung i do podróży. Do Borisa Balkana i rozmowy dwie 
noce 
temu na zmoczonym niedawną ulewą tarasie. Trzymając w ręku kartki z Winem 
andegaweńskim 
Richelieu uśmiechał się na podobieństwo przeciwnika z dawnych czasów, 
podziwianego i 
zarazem pełnego współczucia: „Jest pan człowiekiem niezwykłym, przyjacielu...” 
To zdanie, to 
ostatnie pozdrowienie, zabrzmiało jak pociecha albo pożegnanie. Na pewno były to 
jedyne słowa 
mające jakiś sens, bo poza tym Corso usłyszał tylko mało przekonującą propozycję 
dołączenia do 
gości na balu. Nie żeby Balkan gardził jego towarzystwem - można by wręcz 
sądzić, że nie chciał 
się z nim rozstać. Raczej domyślał się, że Corso, który stał wciąż nieruchomo z 
łokciami na 
balustradzie, przez dobrą chwilę wsłuchując się w huk własnej katastrofy, i tak 
się nie zgodzi. 
Potem łowca książek powoli się ocknął i rozejrzał się, żeby skonstatować, gdzie 
jest. Na koniec 
oddalił się od rozświetlonych szyb w kierunku hotelu, błądząc niespiesznie po 
ciemnych 
uliczkach. Nie napotkał już Rocheforta, a kiedy przybył do zajazdu Saint-
Jacques, dowiedział się, 
że i Milady sobie poszła. Oboje opuścili jego życie, by powrócić do nierealnych 
krain, skąd 
przybyli. Odzyskali swój świat fikcji, a ich odpowiedzialność równała się teraz 
odpowiedzialności figur szachowych. Natomiast La Pontego i dziewczynę odnalazł 
bez trudu. La 
Ponte nic go nie obchodził, ale odetchnął z ulgą, gdy okazało się, że dziewczyna 
nie zniknęła. 
Szczerze się obawiał, że i ona przepadnie, jak inne postacie z tej historii. 
Chwycił ją co prędzej 
za rękę, żeby nie rozwiała się w pył biblioteczny zamku Meung, i zaciągnął do 
samochodu ku 
zakłopotaniu La Pontego. Zostawili go daleko w lusterku, gdy bezbronny zaklinał 
się daremnie 
na ich starą sponiewieraną przyjaźń. Niczego nie rozumiał, o nic nie śmiał pytać 
ten wiarołomny, 
bezużyteczny harpunnik, któremu nie warto było ufać. Takich spuszcza się na wodę 
z trzydniową 
porcją sucharów i wody: możesz pan próbować dotrzeć do Batawii, panie Bligh. 
Dojechawszy do 
końca ulicy Corso zatrzymał jednak wóz i nie zdejmując rąk z kierownicy przez 
chwilę 
wpatrywał się w oświetlony asfalt jezdni. Czuł na sobie badawcze spojrzenie 
dziewczyny. W 
końcu La Ponte też nie był postacią realną, więc westchnął, ruszył na wstecznym 
i zabrał 
księgarza. Ten trzymał usta na kłódkę przez cały dzień i następną noc, kiedy to 
zostawili go na 
jakichś światłach w Madrycie. Nie odezwał się nawet, kiedy Corso poinformował 
go, że może 
pożegnać się na zawsze z rękopisem Dumasa. Co zresztą miał powiedzieć?
Zerknął na brezentową torbę leżącą między stopami śpiącej dziewczyny. Bolało go 
też 
uczucie klęski, świdrujące mu mózg niczym cios nożem prosto w świadomość. Bez 
wątpienia 
grał zgodnie z regułami, legitime certaverit, ale cały czas w błędnym kierunku. 
Satysfakcja 
ulatniała się dokładnie w chwili, gdy osiągał triumf, niepełny, złudny, 
fikcyjny. Równie dobrze 
można było pokonać nie istniejące widma, boksować się z wiatrem albo usiłować 
zakrzyczeć 
ciszę. Może dlatego Corso od dłuższej chwili spoglądał podejrzliwie na miasto 
zawieszone we 
mgle, jak gdyby chciał się upewnić, że zanim się w nie zapuści, jego fundamenty 
spoczną na 
twardej ziemi.
Na ramieniu czuł delikatny rytm oddechu dziewczyny.Popatrzył na jej obnażoną 
szyję 
widoczną pomiędzy fałdami kurteczki i wyciągnął lewą dłoń, by rozkoszować się 
przez chwilę 
ciepłem jej ciała. Jak zawsze, pachniała młodą skórą i gorączką. Dzięki 
wyobraźni i 
wspomnieniom bez trudu odgadywał jej smukłe, zaokrąglone tu i ówdzie kształty, 
od krótkich 
włosów aż po bose stopy spoczywające obok białych tenisówek i jego torby. Irene 
Adler.
Nadal nie wiedział nawet, jak ma się do niej zwracać. Pamiętał za to jej nagość 
w 
półmroku, giętką linię bioder, rozchylone usta. Była niewiarygodnie piękna i 
milcząca, zanurzona 
we własnej młodości i jednocześnie spokojna jak wielka stojąca woda, obdarzona 
odwieczną 
mądrością. A w głębi tych jasnych oczu, wpatrujących się weń w ciemnościach, 
dostrzegał swoje 
odbicie, mroczne na tle światła odebranego niebiosom.
Oczy, szmaragdowe tęczówki pośród długich rzęs, obserwowały go znowu. Dziewczyna 
ocknęła się, przeciągnęła sennie, otarła o jego ramię, wreszcie wyprostowała 
się, rozejrzała 
czujnie i zatrzymała wzrok na nim.
- Cześć, Corso - kurteczka zsunęła jej się na stopy. Biała koszulka podkreślała 
doskonałe, 
jędrne ciało pięknego zwierzęcia. - Co my tu robimy?
- Czekamy - wskazał ręką na miasto unoszące się jakby na poduszce z nadrzecznej 
mgły. 
- Aż nabierze realności.
Spojrzała w tym samym kierunku, początkowo nie pojmując. Po chwili uśmiechnęła 
się 
leniwie.
- Kto wie, może nigdy do tego nie dojdzie - rzekła.
- No to zostaniemy w tym miejscu. Ostatecznie nie jest takie najgorsze... Pod 
naszymi 
stopami rozpościera się nierzeczywisty świat - zwrócił się do dziewczyny i przez 
moment 
milczał. - „Ofiaruję ci to wszystko, jeżeli się upokorzysz i będziesz mnie 
wielbić...” Nie 
poczęstujesz mnie czymś w tym rodzaju?
Uśmiech dziewczyny przepełniony był czułością. Schyliła głowę, zastanowiła się i 
podniosła ją z powrotem, patrząc mu uważnie w oczy.
- Nie. Ja jestem uboga.
- Wiem - to było oczywiste. Corso nie musiał szukać tej wiedzy w jej jasnych 
oczach. - 
Ten bagaż, wagon drugiej klasy... Ciekawe. Zawsze mi się wydawało, że tam, po 
drugiej stronie 
tęczy, macie wszystko, czego dusza zapragnie - jego uśmiech z kolei przypominał 
ostrze noża, 
który spoczywał u niego w kieszeni. - Mieszek złota Petera Schlemihla, te 
rzeczy.
- No więc mylisz się - teraz zacisnęła z uporem wargi. - Mam tylko siebie.
To też była prawda, którą Corso znał od początku. Ona nigdy nie kłamała. 
Niewinna i 
mądra zarazem, lojalna i zakochana dziewczynka ścigająca cień.
- Nie wątpię - ręką nakreślił w powietrzu znak, jakby pisał coś piórem. - I nie 
przedłożysz 
mi żadnego dokumentu do podpisu?
- Dokumentu?
- No, paktu, jak to dawniej nazywano. Teraz to pewnie by był kontrakt pełen 
kruczków, 
co? „Wszelkie kwestie nie objęte niniejszą umową rozstrzyga sąd właściwy...” 
Słuchaj, to nawet 
zabawne. Ciekaw jestem, jaki sąd jest właściwy dla takich spraw.
- Nie pleć.
- Dlaczego wybrałaś właśnie mnie?
- Jestem wolna - westchnęła melancholijnie, jakby zdążyła już zapłacić za prawo 
wypowiedzenia tego zdania. - Mam wybór. Każdy ma.
Corso zaczął grzebać w kieszeniach płaszcza, aż wreszcie trafił na pomiętą 
paczkę 
papierosów. Został tylko jeden. Wyciągnął go i popatrzył nań zamyślony, nie 
wsadzając do ust. 
W końcu schował go z powrotem. Może będzie musiał zapalić później. Nawet na 
pewno.
- Wiedziałaś wszystko od początku - odezwał się. - Dwie historie bez 
jakiegokolwiek 
powiązania. Dlatego w ogóle nie interesował cię wątek Dumasowski... Milady, 
Rochefort, 
Richelieu byli dla ciebie tylko statystami. Teraz rozumiem tę twoją 
niewytłumaczalną bierność. 
Musiałaś się piekielnie nudzić. Przerzucałaś kartki swoich Muszkieterów, a ja 
niechbym sobie 
grał na nie tej planszy...
Dziewczyna wpatrywała się przez przednią szybę w miasto spowite błękitną 
mgiełką. 
Uniosła rękę, jakby chciała w ten sposób potwierdzić swój argument, ale zaraz ją 
opuściła. Może 
to, co zamierzała powiedzieć, nie miało już sensu.
- Oprócz dotrzymywania ci towarzystwa niewiele mogłam zrobić - odparła wreszcie. 
- 
Każdy musi przejść część drogi sam. Nigdy nie słyszałeś o wolnej woli? - 
uśmiechała się smutno. 
- Niektórzy z nas płacą za nią bardzo wysoko.
- Ale nie cały czas trzymałaś się na uboczu. Wtedy nad Sekwaną... Dlaczego 
obroniłaś 
mnie przed Rochefortem?
Trąciła stopą jego torbę.
- Chciał ci ukraść rękopis Dumasa, a poza tym miałeś tu Dziewięcioro Wrót. 
Starałam się 
zapobiec idiotycznym zakłóceniom - wzruszyła ramionami. - Zresztą nie podobało 
mi się, że on 
cię bije.
- A w Sintrze? Zawiadomiłaś mnie o śmierci Fargasa.
- No jasne. To była rozgrywka o księgę.
- Klucz do spotkania w Meung...?
- O tym nie miałam pojęcia. Po prostu wydedukowałam na podstawie powieści.
Corso uśmiechnął się złośliwie.
- Myślałem, że jesteście wszechwiedzący.
- No więc mylisz się - powtórzyła patrząc nań z irytacją. - A poza tym nie wiem, 
czemu 
zwracasz się do mnie w liczbie mnogiej. Już od dawna jestem sama.
Od wieków, Corso był tego pewien. Całe wieki w samotności, nie ma się co 
oszukiwać. 
Obejmował już to nagie ciało, zatracając się w jej jasnych oczach. Był w niej w 
środku, 
smakował jej skórę, wyczuwał ustami delikatne tętno jej szyi. Słyszał jej cichy 
jęk, jęk 
wystraszonego dziecka albo upadłego anioła szukającego odrobiny ciepła. Widział, 
jak śpi z 
zaciśniętymi piąstkami, dręczona we śnie przez jasnowłosych archaniołów w 
lśniących zbrojach, 
nieubłaganych i dogmatycznych jak sam Bóg, który grał nimi w chińczyka.
Dopiero teraz, dzięki niej, poniewczasie zrozumiał Nikon i dręczące ją 
widziadła, jej 
rozpaczliwe uczepienie się życia. Jej strach, jej czarno-białe zdjęcia, daremne 
próby przegnania 
precz wspomnień, które odziedziczyła dzięki genom ocalałym w Oświęcimiu, dzięki 
numerowi 
wytatuowanemu na ręce jej ojca. I dzięki Czarnemu Bractwu, bynajmniej nie 
nowemu, wręcz 
staremu jak duch, jak wygnanie z raju. Bóg i diabeł mogli być tą samą osobą, a 
każdy 
interpretował ich na swój sposób.
Ale, tak jak w epoce Nikon, Corso nadal był okrutny.
To wszystko było za ciężkie dla jego pleców, a nie miał w sobie szlachetnego 
serca 
Portosa.
- Więc taką miałaś misję? - zapytał. - Chronić Dziewięcioro Wrót? Raczej nie 
licz na 
medal.
- Jesteś niesprawiedliwy, Corso.
Prawie te same słowa. Znowu drobna, krucha Nikon rzucona na wzburzone fale. Kogo 
teraz uczepi się nocą, żeby uciec przed zmorami?
Spojrzał na dziewczynę. Być może wspomnienie o Nikon miało być jego własną karą, 
ale 
nie zamierzał poddać się jej bez słowa. Kątem oka dostrzegł w lusterku obcy, 
gorzki grymas na 
swojej twarzy.
- Niesprawiedliwy? Straciliśmy dwie z trzech książek. Do tego te przypadki 
niepotrzebnej 
śmierci: Fargas i baronowa - niewiele o nich dbał, ale wysilił się na uśmiech. - 
Mogłaś wszystkim 
tego oszczędzić.
Pokręciła głową, wpatrując się w jego oczy z powagą.
- Pewnych rzeczy nie da się uniknąć, Corso. Niektóre zamki muszą spłonąć, 
niektórzy 
ludzie muszą zawisnąć, psy rozszarpać się nawzajem, cnota utracić głowę na 
szafocie... Niektóre 
drzwi muszą zostać otwarte, żeby inni je przekroczyli... - zmarszczyła czoło i 
pochyliła głowę. - 
Moja misja, jak to określiłeś, polegała na dopilnowaniu, żebyś całą drogę 
przebył bezpiecznie.
- No, długa to była droga, którą kończę w punkcie wyjścia - Corso machnął dłonią 
w 
kierunku zamglonego miasta. - I teraz muszę tam wejść.
- Nie musisz. Nikt cię nie zmusza. Możesz zapomnieć o wszystkim i pójść sobie.
- Nie poznawszy odpowiedzi?
- Nie stanąwszy do próby. Odpowiedź nosisz w sobie.
- Ale piękne zdanko. Każ je wyryć na moim grobie, kiedy będę się smażyć w ogniu 
piekielnym.
Uderzyła go w kolano, ale nie z całej siły. Raczej po przyjacielsku.
- Nie bądź głupi, Corso. Bardzo często rzeczy mają się tak, jak ludzie 
chcieliby, żeby się 
miały. Nawet diabeł może przybrać różne postacie. Także w sensie symbolicznym.
- Na przykład jako wyrzuty sumienia.
- Tak. Ale także jako wiedza i piękno - znów spoglądała z niepokojem na miasto. 
- Albo 
jako potęga i bogactwo.
- Tak czy siak ostatecznie doprowadza do potępienia - powtórzył gest 
podpisywania 
kontraktu. - Zapłatą jest niewinna dusza.
Dziewczyna westchnęła.
- Ty, Corso, zapłaciłeś już dawno temu. I nadal płacisz. Przedziwne, że ludzie 
tak lubią 
przesuwać ten moment na finał, niby ostatni akt tragedii... Każdy dźwiga swoją 
karę od samego 
początku. Diabeł zaś jest po prostu cierpieniem Boga, wściekłością dyktatora 
schwytanego we 
własne sidła. Historią opowiedzianą z punktu widzenia zwycięzców.
- Kiedy to się stało?
- Dawniej, niż możesz sobie wyobrazić. Było bardzo ciężko. Walczyłam przez sto 
dni i 
sto nocy, nie mając schronienia ni nadziei... - w kącikach jej ust zamajaczył 
ślad uśmiechu. - 
Jedyny mój powód do dumy to ten, że walczyłam do końca. Ustępowałam pola, ale 
nie 
uciekałam, a wokół mnie inni też padali z wysoka. Ochrypłam wykrzykując całe 
moje męstwo, 
strach i znużenie... Aż wreszcie ujrzałam samą siebie, wędrującą przez 
pustkowie. Moja 
samotność była równie wielka, jak wielki jest chłód wieczności... Do dzisiaj 
czasem dostrzegam 
jakiś ślad po walce albo dawnego towarzysza, który mija mnie nie śmiąc podnieść 
oczu.
- W takim razie dlaczego ja? Dlaczego nie szukałaś z drugiej strony, pośród 
tych, co 
zwyciężają?... Ja wygrywam bitwy tylko w skali 1:5000.
Dziewczyna patrzyła w dal. Właśnie świtało. Pierwszy, poziomy promień słońca 
przeciął 
poranek wąską linią, która natychmiast rozgorzała czerwienią w jej zielonych 
oczach. Gdy 
ponownie spojrzała na Corsa, łowca książek poczuł, że ten ogrom światła 
przyprawia go o zawrót 
głowy.
- Ponieważ blask nigdy nie zwycięża. Poza tym nigdy nie warto uwodzić kretyna.
Zbliżyła do niego usta i pocałowała go bez pośpiechu, z nieogarnioną słodyczą. 
Jakby 
czekała na tę chwilę całą wieczność.
Mgła z wolna się rozpraszała. Można by rzec, że zawieszone w powietrzu miasto 
postanowiło wreszcie uczepić się twardej ziemi. Brzask odkrywał już ochry i 
szarości bryły 
alkazaru, dzwonnicy katedry i kamiennego mostu zanurzonego filarami w rzece, 
przypominającego podejrzliwą rękę, która spina dwa brzegi. 
Corso przekręcił kluczyk w stacyjce, rozległ się warkot silnika. Samochód 
potoczył się na 
luzie pustą szosą. Zjeżdżając ku rzece, zostawiali za sobą plamę porannego 
światła słonecznego. 
Coraz mniejszy dystans dzielił ich od miasta, gdy zanurzali się w świat zimnych 
barw i 
nieskończonej samotności utrzymującej się jeszcze w ostatnich placówkach sinej 
mgły.
Zawahał się przed wjazdem na most. Zatrzymał samochód pod kamiennym łukiem bramy 
i z dłońmi na kierownicy skupiony pochylił głowę. Przypominał czujnego myśliwego 
w stanie 
najwyższej koncentracji. Zdjął okularki i bez potrzeby, powoli zaczął je 
czyścić. Oczy utkwił w 
moście, teraz przemienionym w niepewny szlak o niepokojąco mętnych zarysach. Nie 
chciał 
patrzeć na dziewczynę, aczkolwiek był świadom, że bacznie śledzi najdrobniejszy 
jego gest. 
Nałożył okularki, poprawiając je na nosie palcem wskazującym, dzięki czemu 
krajobraz od razu 
odzyskał kontury, ale bynajmniej nie nabrał cech uspokajających. Z tego miejsca 
drugi brzeg 
wydawał się daleki i spowity mrokiem. Ciemny nurt pod przęsłami przypominał 
czarne wody 
czasu i Lete. Pośród resztek nocy, która nie chciała umrzeć, poczucie zagrożenia 
było niezwykle 
namacalne i dotkliwe jak ostrze igły. Kładąc prawą dłoń na drążku skrzyni 
biegów, Corso poczuł 
własny puls w nadgarstku. Jeszcze masz czas się cofnąć - powiedział sobie. W ten 
sposób 
wszystko, co się wydarzyło, tak jakby się nie wydarzyło, a to, co ma nastąpić, 
nigdy nie nastąpi. 
Praktyczne zalety Nunc scio, czyli „Teraz wiem”, dewizy wytłoczonej przez Boga 
czy diabła, 
wydawały się w tej chwili wysoce wątpliwe. Skrzywił usta w uśmiechu. W sumie 
wszystko to 
polega na konstruowaniu fraz. Wiedział, że za parę minut znajdzie się po drugiej 
stronie rzeki. 
Verbum dimissum custodiat arcanum. Podniósł jeszcze oczy ku niebu, spodziewając 
się ujrzeć 
tam łucznika ze strzałami lub bez strzał w kołczanie, po czym wreszcie wrzucił 
pierwszy bieg i 
delikatnie nacisnął pedał gazu.
Na zewnątrz było zimno, postawił więc kołnierz płaszcza. Przechodząc na drugą 
stronę 
ulicy z Dziewięciorgiem Wrót pod pachą, czuł na swoich plecach spojrzenie 
dziewczyny. Nie 
zaofiarowała mu swojego towarzystwa i z jakiegoś niejasnego powodu miał 
przeczucie, że tak 
jest lepiej. Dom zajmował prawie cały kwartał. Jego szara bryła dominowała nad 
ciasnym 
placykiem, otoczonym średniowiecznymi kamienicami o zamkniętych oknach i 
drzwiach, przez 
co sprawiały wrażenie nieruchomych, ślepych i niemych statystów. Okap fasady 
zbudowanej z 
szarego kamienia zdobiły cztery gargulce: kozioł, krokodyl, Gorgona i wąż. Na 
mauretańskim 
łuku portalu widniała jeszcze gwiazda Dawida. Żelazna furta prowadziła na patio 
z dwoma 
marmurowymi lwami weneckimi, strzegącymi sadzawki przykrytej metalowymi płytami. 
Łowca 
książek znał ów widok bardzo dobrze, ale nigdy dotąd nie przekraczał granicy 
tego terenu z 
bojaźnią, jaką teraz odczuwał. Do głowy przyszedł mu stary cytat: „Być może 
mężczyźni, którzy 
zaznali pieszczot wielu kobiet, wkroczą w dolinę cieni z mniejszymi wyrzutami 
bądź z 
mniejszym strachem...” Jakoś tak, aczkolwiek jego chyba zanadto nie dopieściły, 
bo w ustach 
dosłownie mu zaschło. Oddałby duszę za pół butelki bolsa. Dziewięcioro Wrót 
natomiast ciążyło 
mu, jakby wewnątrz zamiast dziewięciu rycin znajdowało się dziewięć płyt 
ołowianych.
Popchnął furtkę. Cisza panowała absolutna. Podeszwy jego butów nie zbudziły 
najmniejszego echa, gdy stąpał po kamiennych płytach patia zniszczonego przez 
dawno umarłe 
kroki i ulewę historii. Idąc pod sklepieniem kolebkowym trafił na początek 
wąskich, stromych 
schodków, na których końcu widniały ciężkie, ciemne, zamknięte drzwi z dużymi 
okuciami. 
Ostatnie drzwi. Corso mrugnął okiem w przestrzeń, a może do siebie samego, 
odsłaniając przy 
tym kieł jak przekorny wilk, bezwiedny autor i zarazem ofiara własnego żartu lub 
też błędu. 
Błędu starannie zaplanowanego przez czyjąś bezczelną rękę. Te wszystkie wolty, 
udawana 
prośba o współpracę, która podsunęła mu przewidywania, później zaniechane, a na 
końcu znów 
potwierdzane przez ten sam tekst... Tak jakby to wszystko było przeklętą 
książką, co przecież nie 
wchodziło w rachubę. A może wchodziło?... Jednego mógł być pewien - swojego 
fizycznego 
obrazu, który zobaczył w lśniącej metalowej tabliczce przy wejściu. Odbicie było 
zniekształcone: 
na pierwszym planie imię i nazwisko, a dalej jego nieruchoma sylwetka na tle 
plamy światła w 
dole, łuku sklepienia schodów wiodących na patio i ulicę. Na ostatnim popasie w 
owej 
przedziwnej podróży ku tamtej stronie cieni.
Zadzwonił. Raz, drugi, trzeci - bez odpowiedzi. Mosiężnemu dzwonkowi nie 
odpowiedziało nawet lekkie echo. Jedną ręką wymacał w kieszeni pogniecioną 
paczkę z ostatnim 
papierosem, ale znowu opanował pokusę włożenia go sobie do ust. Nacisnął dzwonek 
po raz 
czwarty. Potem po raz piąty. W końcu zacisnął pięść i dwukrotnie mocno uderzył. 
I w tym 
momencie drzwi się otworzyły. Bez złowieszczego skrzypienia, cichutko: zawiasy 
były 
naoliwione. Po drugiej stronie, na progu, stał wyzbyty ze skłonności do tanich 
efektów, 
swobodny i naturalny Varo Borja.
- Witam, panie Corso.
Chyba nie zdziwiła go ta wizyta. Na czole i na całej czaszce miał krople potu, 
był nie 
ogolony, bez marynarki, w samej kamizelce. Rękawy koszuli zawinął za łokcie. 
Robił wrażenie 
znużonego, sine plamy pod oczami świadczyły o nieprzespanej nocy. Tylko oczy 
jarzyły mu się 
jakimś dziwnym, chorobliwym i silnym blaskiem. Nie spytał gościa, co tu robi o 
tej porze, 
wykazał znikome zainteresowanie książką przyniesioną przez Corsa. Przez chwilę 
tkwił 
nieruchomo - jak człowiek nagle oderwany od wymagającej skupienia pracy albo 
gwałtownie 
obudzony, który chciałby czym prędzej wrócić do swych zajęć lub do łóżka.
To on - Corso nie miał żadnych wątpliwości, uświadamiając sobie rozmiary własnej 
głupoty. Varo Borja, to oczywiste: milioner, księgarz o międzynarodowych 
koneksjach, 
wpływowy bibliofil i metodyczny morderca. Z ciekawością badacza łowca książek 
przystąpił do 
studiowania twarzy, którą miał przed sobą. Usiłował wyodrębnić z tej tak dobrze 
sobie znanej 
pospolitej fizjonomii cechy i przesłanki, które powinny były uzbroić go w 
czujność znacznie 
wcześniej: nie dostrzeżone ślady, czasem grymas obłędu, strachu albo otępienia. 
Ale nie znalazł 
nic oprócz chorobliwego spojrzenia, dalekiego i wypranego z ciekawości czy 
namiętności, 
śledzącego obrazy, z którymi nic wspólnego nie miał nieoczekiwany poranny gość. 
Corso 
trzymał jednak pod pachą jego egzemplarz przeklętej księgi. I to on, Varo Borja, 
w cieniu tejże 
księgi, czepiając się jego obcasów niczym wąż zabójca, zgładził Victora Fargasa 
i baronową 
Ungern. Nie tylko po to, żeby zgromadzić dwadzieścia siedem ilustracji i 
zestawić dziewięć 
właściwych, ale także chcąc zmylić ślad, żeby nikt inny nie rozwiązał zagadki 
ułożonej przez 
drukarza Torchię. W całej tej aferze Corso posłużył jako narzędzie do 
potwierdzenia trafnej 
hipotezy o istnieniu jednej książki rozproszonej w trzech. A także jako osoba, 
która poniesie 
prawne konsekwencje. Teraz, choć niechętnie, musiał złożyć hołd własnemu 
instynktowi, 
przypominając sobie dziwne uczucie, jakiego doznał pod malowidłami na suficie w 
Quinta da 
Soledade. Ofiara Abrahama, gdzie kozłem ofiarnym miał być właśnie on. Oczywiście 
to Varo 
Borja był owym księgarzem, który co pół roku odwiedzał Victora Fargasa, by 
pozbawiać go 
kolejnych skarbów. Tamtego dnia, kiedy Corso był u portugalskiego bibliofila z 
wizytą, Borja już 
czaił się w Sintrze, dopieszczał szczegóły planu. I tylko czekał, aż zweryfikuje 
się teoria o 
konieczności posiadania trzech egzemplarzy dla rozwikłania zagadki sprzed 
trzystu lat. On miał 
pełną swobodę ruchów. Dlatego Corso nie mógł go zastać, gdy dzwonił do niego w 
Toledo. 
Później, tego samego wieczora, przed swoim ostatnim spotkaniem z Fargasem, Varo 
Borja 
telefonował do Corsa do hotelu udając, że to rozmowa międzynarodowa. Łowca 
książek nie tylko 
potwierdził jego podejrzenia, ale zdradził wręcz klucz do tajemnicy. Tym samym 
wydał wyrok 
na Fargasa i na baronową Ungern. Teraz upewnił się z goryczą, że elementy 
układanki wreszcie 
do siebie pasują. Wyjąwszy przypadkowe aspekty sprawy - fałszywe powiązania z 
klubem 
Dumas - Varo Borja był kluczem, który porządkował wszystkie niewytłumaczalne 
fakty z 
drugiego, diabolicznego wątku. Można by właściwie ryknąć śmiechem, gdyby ta 
cholerna intryga 
była przy okazji choć trochę zabawna.
- Przyniosłem pana książkę - odezwał się pokazując Dziewięcioro Wrót.
Varo Borja skinął lekko głową i wziął swoją własność nawet na nią nie patrząc. 
Odwrócił 
nieco głowę, nasłuchując jakiegoś dźwięku, który lada chwila mógł go dobiec zza 
pleców, z 
wnętrza domu. Po chwili znów popatrzył na Corsa i zamrugał powiekami ze 
zdumienia, że wciąż 
go tu widzi.
- Oddał mi pan książkę... Coś jeszcze?
- Niech mi pan zapłaci za robotę.
Varo Borja spoglądał nań nieprzytomnie. Było oczywiste, że jego myśli bujały 
gdzieś 
daleko. W końcu wzruszył ramionami na znak, że zupełnie go nie obchodzi ta 
sprawa, i odszedł 
w głąb domu, dając przybyłemu do wyboru: zamknąć drzwi, pozostać przy nich albo 
wrócić tam, 
skąd przyjechał.
Corso, idąc za nim sienią i korytarzem, przekroczył przez drzwi pancerne i 
znalazł się w 
pokoju. Żaluzje były spuszczone, nie docierała tutaj ani odrobina światła 
zewnętrznego, meble 
ustawiono pod ścianami, pozostawiając na środku czarnej marmurowej posadzki dużą 
pustą 
przestrzeń. Niektóre szafy z książkami były otwarte. Pomieszczenie oświetlały 
dziesiątki na wpół 
wypalonych świec. Wosk kapał na wszystko: na blachę przed wygasłym kominkiem, na 
ziemię, 
na meble i inne sprzęty. Światło, czerwonawe i drżące, pełgało z każdym 
podmuchem, z każdym 
ruchem wewnątrz pokoju. Pachniało tu jak w kościele albo w krypcie.
Wciąż nie zwracając uwagi na Corsa, Varo Borja zatrzymał się na środku pokoju. 
Pod 
stopami miał koło o średnicy mniej więcej jednego metra, wyrysowane kredą, i 
wpisany weń 
kwadrat podzielony na dziewięć mniejszych. Wokół figury widniały cyfry rzymskie 
i dziwne 
przedmioty: kawałek sznura, klepsydra, zardzewiały nóż, srebrna bransoletka w 
kształcie smoka, 
złoty pierścień, rozżarzony węgielek w metalowym pojemniczku, szklana fiolka, 
kupka ziemi, 
kamień. Na posadzce poniewierało się zresztą więcej rzeczy i Corso skrzywił się 
z niechęcią 
ujrzawszy tam wiele książek, które jeszcze kilkanaście dni temu pięknie 
prezentowały się na 
regałach. Teraz były brudne, poszarpane, a powyrywane pojedyncze kartki pełne 
tajemnych 
znaków, pokreślone rysunkami i liniami, walały się wszędzie. Na kilku tomach 
stały płonące 
świece, pokrywając ich okładki lub otwarte stronice grubymi warstwami wosku. 
Niektóre 
zdążyły się już nawet wypalić, osmalając przy tym papier. Pośród tych resztek 
Corso rozpoznał 
ksylografie z Dziewięciorga Wrót, pochodzące z egzemplarzy Victora Fargasa i 
baronowej 
Ungern. Leżały wśród innych, także powalanych woskiem i zagadkowo pokreślonych.
Schylił się, żeby z bliska obejrzeć szczątki, nie dowierzając ogromowi 
zniszczeń. Rycina 
numer VI, z człowiekiem powieszonym za nogę prawą, a nie lewą, leżała w połowie 
spalona 
płomieniem grubej świecy. Dwa egzemplarze ryciny VII, jeden z szachownicą białą 
i jeden z 
czarną, spoczywały obok brutalnie pozbawionych okładki resztek Theatrum 
diabolicum z 1512 
roku. Inna ilustracja, numer I, wystawała spomiędzy stronic De magna 
imperfectaque opera 
Valeria Loreny. Był to niezwykle rzadki starodruk, który jeszcze niedawno 
księgarz pozwolił 
Corsowi ledwie musnąć. Teraz leżał na ziemi, kompletnie zniszczony.
- Niech pan niczego nie dotyka - usłyszał głos Vara Borjy. Bibliofil stał obok 
kręgu i 
zadumany kartkował swój egzemplarz Dziewięciorga Wrót, najwidoczniej sięgając 
wzrokiem 
poprzez i poza papier, może na koło i kwadrat na posadzce, a może jeszcze dalej, 
w głębiny 
ziemi.
Corso, znieruchomiały, patrzył przez moment na niego jak na kogoś, kogo widzi 
się po 
raz pierwszy w życiu. Wreszcie wyprostował się z wolna. Płomienie wokół 
zadrżały.
- Po tym, co pan zrobił - pokazał porozrzucane na podłodze książki i papiery - 
podejrzewam, że to wszystko jedno, czy czegoś dotknę.
- Nic pan nie wie, panie Corso... Myśli pan, że coś wie, a nie wie pan. Jest pan 
ignorantem 
i idiotą. Przez pana i panu podobnych chaos nabiera cech przypadkowości, a wy 
nie macie 
pojęcia o istnieniu ukrytego porządku.
- Co mnie tu pan częstuje historyjkami? Zniszczył pan wszystko, a nie miał pan 
do tego 
prawa. Nikt nie ma.
- Otóż myli się pan. Po pierwsze to są moje książki. Następnie, co jeszcze 
ważniejsze, 
miały charakter użytkowy, wartość bardziej praktyczną niż artystyczną czy 
estetyczną... 
Przemierzając drogę trzeba pilnować, żeby nikt nie poszedł w nasze ślady. Te 
książki spełniły już 
swoją misję.
- Cholerny wariat. Oszukiwał mnie pan od początku.
Varo Borja jakby nie słuchał. Stał nieruchomo z ostatnim egzemplarzem 
Dziewięciorga 
Wrót i studiował stronicę z ryciną numer I.
- Oszustwo?... - mówił nie odrywając oczu od książki, czym dodatkowo wzmocnił 
pobrzmiewającą w jego głosie wzgardę. - Ma pan o sobie zbyt wysokie mniemanie. 
Wynająłem 
pańskie usługi, nie zdradzając swoich racji ani planów. Sługa nie powinien 
uczestniczyć w 
decyzjach podejmowanych przez tego, kto mu płaci... Pan miał pozbierać elementy, 
o które mi 
chodziło, i przy okazji wziąć na siebie techniczne konsekwencje pewnych 
nieuchronnych 
czynów. Mam wrażenie, że policja portugalska i francuska są już na pana tropie.
- A pan?
- Ja jestem z dala od tego wszystkiego. Niebawem nic już nie będzie miało 
znaczenia.
Wyrzekłszy to, ku zdumieniu Corsa, wyrwał z Dziewięciorga Wrót kartkę z ryciną.
- Co pan robi?
Varo Borja niewzruszenie darł kolejne strony.
- Niszczę moje statki, palę za sobą mosty. I zapuszczam się w terra incognita... 
- wyrwał 
ostatnią ilustrację i teraz spoglądał bacznie na całą dziewiątkę. - Szkoda, że 
nie może mi pan 
towarzyszyć w tej podróży... Jak głosi czwarta rycina, nie dla wszystkich 
szczęście jest jednakie.
- A dokąd to pan się wybiera?
Księgarz upuścił okaleczoną książkę na szczątki zaściełające posadzkę. 
Przyglądał się 
dziewięciu sztychom i kołu na ziemi, dopatrując się tajemniczych związków między 
nimi.
- Na spotkanie z kimś - odpowiedział enigmatycznie. - Na poszukiwanie kamienia, 
który 
odrzucił Wielki Architekt, kamienia, który jest zwornikiem i podstawą myśli 
filozoficznej, 
potęgi. Panie Corso, diabeł lubi metamorfozy, raz jest czarnym psem 
towarzyszącym Faustowi, 
to znów fałszywym aniołem światła, który usiłował złamać opór świętego 
Antoniego. Przede 
wszystkim nudzi go głupota, mierzi monotonia... Gdybym miał czas i ochotę, 
zaproponowałbym 
panu rzut oka na niektóre z książek leżących tu pod nogami. Wiele z nich 
nawiązuje do 
antycznego przekonania: nadejście Antychrysta nastąpi na Półwyspie Iberyjskim, w 
mieście 
trzech kultur, nad rzeką głęboką jak cięcie topora. Czyli nad Tagiem. [Tag, 
hiszp. Tajo - cięcie, 
blizna.]
- I tego pan chce dokonać?
- I to właśnie zaraz osiągnę. Brat Torchia pokazał mi drogę: Tenebris Lux.
Pochylił się nad wyrysowanym kołem i ułożył wokół niektóre ryciny, inne mnąc, 
drąc i 
odrzucając na bok.
Świece rzucały z dołu blask na jego oblicze, czyniący z niego widmo o głębokich 
jamach 
w miejscu oczodołów.
- Mam nadzieję, że wszystko będzie pasować - mruknął po chwili z mrocznym 
wyrazem 
twarzy. - Dawni mistrzowie wiedzy tajemnej, dzięki którym drukarz Torchia poznał 
najstraszliwsze i najcenniejsze arkana, znali szlak ku królestwu nocy... 
„Miejsce owo otacza 
stwór zjadający własny ogon...” Pojmuje to pan? To ouroboros greckich 
alchemików: wąż z 
frontyspisu, krąg magiczny, źródło mądrości. Koło, w które wszystko jest 
wpisane.
- Żądam moich pieniędzy.
Varo Borja jakby nie dosłyszał słów Corsa.
- Nigdy nie ciekawiły pana te sprawy? - ciągnął patrząc nań ciemnymi oczodołami. 
- Nie 
zastanawiało pana, że motyw diabeł-wąż-smok w podejrzany sposób stale powtarza 
się w 
tekstach na ten temat, począwszy od czasów starożytnych?...
Trzymał w dłoni przezroczyste naczynie stojące dotąd obok kręgu - szklankę, 
której ucha 
wyrzeźbione były w kształcie splecionych węży - i wypił z niej kilka łyków. 
Corso ocenił, że 
ciemny, prawie czarny płyn wyglądał jak bardzo mocna herbata.
- Serpens aut draco qui caudam devoravit - Varo Borja uśmiechnął się w 
przestrzeń, 
ocierając wierzchem dłoni usta. Na wargach i na lewym policzku pozostał ciemny 
ślad. - One 
strzegą skarbu: drzewa wiadomości w Raju, jabłek w ogrodzie Hesperyd, Złotego 
Runa... - 
mówił z nieobecnym wyrazem twarzy, jakby śniąc opisywał własny sen. - Starożytni 
Egipcjanie 
malowali właśnie węże albo smoki zjadające ogony, chcąc pokazać, że pochodzą 
same od siebie i 
są samowystarczalne... Wiecznie czuwający strażnicy, dumni i mądrzy. Ezoteryczne 
smoki, które 
zabijają ludzi niegodnych, a dopuszczają do siebie tylko tych, co walczyli 
zgodnie z regułami. 
Strażnicy utraconego słowa, magicznej formuły, która otwiera oczy i pozwala 
dorównać Bogu.
Corso wysunął do przodu szczękę. Stał, chudy i milczący, w płaszczu, a blask 
świec 
spowijał mu nie ogolone policzki i igrał wokół półprzymkniętych powiek. Ręce 
wsadził do 
kieszeni. Jedną macał paczkę z ostatnim papierosem, drugą nóż i piersiówkę po 
dżinie.
- Niech mi pan odda pieniądze. Chcę stąd iść.
W jego głosie dźwięczała nutka groźby, ale nie sposób było dociec, czy Varo 
Borja 
zdawał sobie z tego sprawę. Powoli, niechętnie przychodził do siebie.
- Pieniądze?... - patrzył nań znowu z pogardą. - O czym mi pan tu mówi, panie 
Corso? 
Nie rozumie pan, co się zaraz wydarzy? Ma pan przed oczami tajemnicę, o której 
od wieków 
śniło tysiące ludzi... Wie pan, ilu poszło na stos, na tortury, na zatracenie, 
tylko po to, żeby choć 
zbliżyć się do tego, co pan niebawem ujrzy?... Oczywiście pan ze mną pójść nie 
może. Będzie 
pan tylko siedział cicho i patrzył. Ale nawet na najpodlejszego skrytobójcę 
spływa blask triumfu 
jego mocodawcy.
- Niech mi pan natychmiast zapłaci i idzie do diabła.
Varo Borja nie zaszczycił go nawet spojrzeniem. Krążył wokół figury na podłodze, 
dotykając kolejnych przedmiotów towarzyszących liczbom.
- W sam raz na miejscu to „do diabła”. Bardzo w stylu podobnych do pana 
prymitywów. 
Uśmiechnąłbym się może do pana, gdybym nie był teraz zajęty. Pan jest ignorantem 
i 
prostakiem, a diabeł przybędzie do mnie - zatrzymał się i przechylił głowę na 
bok, jakby 
nasłuchując dalekich kroków. - Już słyszę, przybywa.
Mówił przez zęby, wplatając w potok słów dziwne gardłowe zaklęcia. Niektóre 
wyrazy 
skierowane były do Corsa, inne do jakiejś trzeciej osobistości kryjącej się 
blisko, w mrokach 
pokoju. - „Ośmioro wrót przekroczysz, nim dojdziesz do smoka...” Pojmuje pan? 
Ośmioro wrót 
poprzedza „Bestię, która trzyma pieczę nad Słowem”, numer dziewiąty zawierający 
ostateczny 
sekret... Smok śpi z otwartymi oczyma i jest Zwierciadłem Poznania... Osiem 
rycin plus jedna. 
Albo jedna plus osiem. Nieprzypadkowo zgadza się to z liczbą przypisywaną Bestii 
przez Jana z 
Patmos: 666.
Corso patrzył, jak bibliofil klęka i kredą wypisuje cyfry na marmurze posadzki:
##schemat2.jpg
Wstał z triumfującą twarzą. Przez chwilę świece oświetliły mu oczy. Źrenice miał 
rozszerzone: bez wątpienia wraz z czarnym płynem wchłonął jakiś narkotyk. Czerń 
spowijała 
całe tęczówki, a białka nabrały dominującego w pokoju czerwonawego odcienia.
- Dziewięć rycin, czyli dziewięcioro drzwi - znów skrył się za maską cienia - 
które nie 
otwierają się przed byle kim... „Każde drzwi posiadają dwa klucze”, każda rycina 
to jedna liczba, 
jeden znak magiczny i jedno słowo-klucz, o ile rzecz badamy w świetle rozumu, 
kabały, wiedzy 
tajemnej, prawdziwej filozofii... Posługując się łaciną i jej kombinacjami z 
symbolami greckimi i 
hebrajskimi - pokazał Corsowi kartkę pełną znaków i tajemniczych zestawień. - 
Jak pan chce, 
proszę rzucić okiem. Nigdy pan tego nie zrozumie.
##schemat3.jpg
Na czole i w kącikach ust wystąpiły mu krople potu, jak gdyby płomień świec 
jarzył się 
także wewnątrz jego ciała. Znów zaczął powoli i z uwagą krążyć wokół rysunku na 
podłodze. 
Dwukrotnie zatrzymał się, pochylił i poprawił położenie któregoś przedmiotu: 
pordzewiałego 
żelaznego noża i srebrnej bransoletki w kształcie smoka.
- „Ułożysz elementy na skórze węża...” - recytował nie patrząc na Corsa. Wodził 
palcem 
wzdłuż koła, lecz go nie dotykał. - Dziewięć elementów należy umieścić dookoła, 
zgodnie z 
kierunkiem wschodzącego słońca, czyli od prawej ku lewej.
Corso zrobił krok w jego kierunku.
- Powtarzam: niech mi pan odda pieniądze.
Varo Borja nawet nie drgnął. Stał odwrócony plecami i pokazywał kwadrat wpisany 
w 
koło.
- „I wąż pochłonie pieczęć Saturna...” Pieczęć Saturna jest najstarszym i 
najprostszym 
kwadratem magicznym: zawiera dziewięć kolejnych liczb w dziewięciu polach, 
rozmieszczonych 
w taki sposób, żeby ich suma w każdym rzędzie, pionowym, poziomym i przekątnym, 
dawała tę 
samą liczbę.
Schylił się i wpisał cyfry kredą w kwadrat:
##schemat5.jpg
Corso znów dał krok naprzód i nadepnął na kartkę pokrytą cyframi:
##schemat4.jpg
Jedna ze świec zaskwierczała i zgasła, pozostawiając szkaradny ślad na karcie 
tytułowej 
De occulta Philosophia Korneliusza Agryppy. Varo Borja nadal wpatrywał się w 
koło i kwadrat. 
Ręce skrzyżował na piersi, pochylił podbródek. Przypominał gracza rozważającego 
kolejny ruch 
nad jakąś dziwną planszą.
- Jest jeden szczegół - odezwał się, ale nie do Corsa, raczej do samego siebie. 
Prawdopodobnie słuchanie własnego głosu ułatwiało mu myślenie. - Coś, czego 
starożytni nie 
przewidzieli, w każdym razie nie dosłownie... Suma liczona w dowolnym kierunku, 
z góry na 
dół, z dołu do góry, od lewej do prawej i od prawej do lewej, zawsze wynosi 15, 
ale można ją też 
przedstawić zgodnie z zasadami Kabały jako 1 i 5, co w sumie daje 6... To zaś 
zamyka każdy bok 
kwadratu w figurę węża, smoka bądź Bestii, nazwa jest tu obojętna.
Corso nie musiał szukać potwierdzenia prawdziwości wyliczenia. Dowód znajdował 
się 
na podłodze, na innej karteczce pokrytej znakami: ##schemat6.jpg
Varo Borja ukląkł przy kręgu i schylił głowę. W blasku świec lśniły krople potu 
na jego 
twarzy. W dłoni ściskał jeszcze jedną kartkę i powtarzał tajemne słowa, które 
tam widniały:
- „Otworzysz pieczęć po dziewięćkroć”, pisze Torchia w tekście... Oznacza to, że 
trzeba 
umieścić otrzymane słowa-klucze w polach, które im odpowiadają. Otrzymujemy 
zatem 
następujący szereg:
##schemat8.jpg
- ...A wpisując to w węża, czyli w smoka - wytarł cyfry w kwadracie i zastąpił 
je 
odpowiednimi słowami - uzyskaliśmy to. Na hańbę Boga:
##schemat7.jpg
- Wszystko się dokonało - mruknął Varo Borja, wpisawszy ostatnie litery. Ręka mu 
drżała, a kropla potu spłynęła po czole i nosie i kapnęła na wypisane kredą 
znaki. - Według 
Torchii wystarczy, żeby „zwierciadło odbiło obraz drogi”, i można wypowiedzieć 
utracone 
słowo, które sprowadza światło mroków... Te zdania napisane są po łacinie. Same 
z siebie nie 
oznaczają nic, ale zawierają ścisłą esencję Verbum dimissum, formułę 
przywołującą Szatana: 
naszego poprzednika, nasze zwierciadło i naszego wspólnika.
Klęczał pośrodku koła, otoczony przedmiotami, znakami i słowami wpisanymi w 
kwadrat. Ręce tak mu drżały, że splótł je ze sobą, zaciskając palce brudne od 
kredy, farby i 
wosku. Zaśmiał się cicho, pełen pychy i pewien siebie, jakby dotknięty obłędem. 
Corso jednak 
zrozumiał, że to nie jest obłęd. Rozejrzawszy się, poczuł, że czas nagli, i 
spróbował zmniejszyć 
odległość, jaka dzieliła go od księgarza - nie ośmielił się jednak przekroczyć 
linii i dołączyć do 
niego w kole.
Varo Borja posłał mu złowieszcze spojrzenie, przenikając na wylot jego obawy.
- No, Corso. Nie poczyta pan ze mną?... Boimy się czy zapomnieliśmy łaciny? - 
światła i 
cienie coraz szybciej tańczyły na jego twarzy, jakby pokój zaczął wirować. Ale 
przecież 
wszystko wokół było nieruchome. - Nie ciekawi pana, co kryją w sobie te 
słowa?... Na odwrocie 
ryciny wsuniętej w książkę Valeria Loreny znajdzie pan tłumaczenie. I niech pan 
się posłuży 
lustrem, jak przykazują mistrzowie w sztuce. Dowie się pan przynajmniej, za co 
zginęli Fargas i 
baronowa Ungern.
Corso spojrzał na starodruk w pergaminowych okładkach, bardzo wiekowy i 
zniszczony. 
Pochylił się ostrożnie, jakby pośród kartek czaiła się śmiertelna pułapka, i 
czubkami palców 
wyciągnął wystającą rycinę. Była to pierwsza ksylografia z numeru Trzy, 
egzemplarza baronowej 
Ungern: trzy wieże zamiast czterech. Na odwrocie widniało dziewięć słów 
wypisanych ręką Vara 
Borjy:
##schemat9.jpg
- Odwagi, Corso - głos księgarza nalegał cierpko i nieprzyjaźnie. - Nie ma pan 
nic do 
stracenia... Niech pan skorzysta z lustra.
Istotnie, obok na podłodze, pośród dogasających świec, leżało lustro. Stara, 
barokowa 
robota. Zrobione ze srebra, z rzeźbioną rączką i plamami patyny na wewnętrznej 
powłoce z rtęci. 
Zwrócone było szkłem do góry. Corso odbijał się w nim w dziwnie odległej 
perspektywie, na 
końcu długiego korytarza z czerwonawego, dygocącego światła. Obraz i dubler, 
bohater i jego 
nieskończone zmęczenie, dogorywający Bonaparte przykuty do skały na Świętej 
Helenie. Nic do 
stracenia, jak powiedział Varo Borja. Spustoszony, zimny świat, w którym 
grenadierzy spod 
Waterloo byli tylko samotnymi szkieletami, pełniącymi straż przy ciemnych, 
zapomnianych 
drogach. Ujrzał sam siebie przed ostatnimi drzwiami: trzymał klucz w dłoni jak 
pustelnik z 
drugiej ryciny, a litera tet wrzynała mu się w ramię na podobieństwo węża.
Szkło zachrzęściło pod butem, gdy stąpnął nim na lustro. Uczynił to powoli i ze 
spokojem. Lustro trzasnęło, a jego kawałki zwielokrotniły teraz odbicie Corsa, 
trwające 
nieruchomo u kresu niezliczonych korytarzy cienia. Tamci Corsowie byli zbyt 
daleko i za mało 
czytelni, żeby musiał się obawiać o swój los.
- Czarna jest szkoła nocy - usłyszał głos Vara Borjy.
Gospodarz nadal klęczał w centrum swojego koła, tyłem do gościa, który już go 
nie 
obchodził. Corso schylił się ku świecy i podpalił kartkę z ryciną I i 
dziewięcioma słowami 
wypisanymi na odwrocie. Teraz patrzył, jak między jego palcami płonie zamek, 
wierzchowiec, 
twarz jeźdźca, który nakazywał oglądającemu milczenie. W końcu upuścił to, co 
zostało z kartki. 
Skrawek opadał ulatując w głąb pokoju wypełnionego rozgrzanym powietrzem. Łowca 
książek 
wkroczył w koło i stanął obok księgarza.
- Żądam moich pieniędzy. Natychmiast.
Tamten nie zwracał nań uwagi, coraz bardziej pogrążając się w cieniach. Nagle, 
zaniepokojony być może niewłaściwym rozmieszczeniem przedmiotów na ziemi, zaczął 
poprawiać niektóre z nich. Następnie, po krótkim wahaniu, zaczął wypowiadać 
straszliwą 
modlitwę:
- Admai, Adai, Eloi, Agla...
Corso chwycił go za ramię i potrząsnął gwałtownie, ale Varo Borja nie wykazywał 
żadnej 
emocji ani przestrachu. Nie próbował się też bronić. Nadal poruszał wargami jak 
lunatyk albo 
męczennik, zanoszący modły na przekór ryczącym lwom albo mieczowi kata.
- Ostatni raz: moje pieniądze.
Daremnie. Przed sobą miał puste oczy, mroczne studnie, które patrzyły nań, ale 
go nie 
widziały. Pozbawione wyrazu, utkwione były w czeluściach królestwa cieni.
- Zatel, Gebel, Ehmi...
Zdumiony Corso pojął, że tamten przyzywa diabły.
Tkwiąc pośrodku swojego kręgu, nie zważając na nic, na jego obecność ani nawet 
na jego 
groźby, ten facet przyzywał diabły ich imionami chrzestnymi, jak gdyby nigdy 
nic.
- Gamael, Bilet...
Przerwał tylko na chwilę po otrzymaniu pierwszego ciosu. Uderzenie na odlew 
wierzchem dłoni sprawiło, że skłonił głowę na lewe ramię. Oczy błądziły przez 
moment w 
ciemności, po czym utkwiły w jakimś nieokreślonym punkcie w przestrzeni.
- Zachel, Astarot...
Po drugim uderzeniu z kącika ust ciekła mu już czerwona strużka. Corso cofnął z 
obrzydzeniem pokrwawioną dłoń. Czuł, że wali w coś lepkiego i wilgotnego. 
Odetchnął 
kilkakrotnie, odliczył dziesięć uderzeń własnego serca, zacisnął zęby i pięści i 
zadawał kolejne 
ciosy. Z ust księgarza płynął już cały strumień krwi. Nadal jednak mruczał swoją 
modlitwę 
obrzękniętymi wargami, do których przylgnął nieprzytomny i absurdalny uśmiech 
pełen 
przedziwnej rozkoszy. Corso chwycił go za kołnierz koszuli, by brutalnie 
wytrącić go poza obręb 
koła, a potem uderzył znowu. Wówczas dopiero Varo Borja dobył z piersi zwierzęcy 
jęk strachu i 
cierpienia. Kopiąc i wijąc się z niespodziewaną energią, wczołgał się z powrotem 
do wnętrza 
kręgu. Trzykrotnie wyrzucany, trzykrotnie uparcie tam powracał. Za trzecim razem 
na znakach i 
literach wpisanych w pieczęć Saturna znać było kałużę krwi.
- Sic dedo me...
Coś nie grało. W pełgającym świetle Corso ujrzał, że tamten się waha i niepewnie 
przygląda przedmiotom zgromadzonym w kręgu magicznym. Klepsydra odmierzała 
jednak 
ostatnie chwile i najwyraźniej czas, jaki Varo Borja miał do dyspozycji, 
dobiegał końca. Zaczął 
więc powtarzać słowa z większym przekonaniem, dotykając trzech spośród 
dziewięciu pól:
- Sic dedo me...
Czując w ustach cierpki smak, Corso rozejrzał się desperacko i wytarł poplamioną 
dłoń w 
fałdy płaszcza.
Dopaliły się kolejne świece, a dym ze zwęglonych knotów zataczał serpentyny w 
czerwonawym półmroku. Dym pożerający własny ogon - pomyślał z gorzką ironią. 
Następnie 
podszedł do biurka, odsuniętego pod ścianę razem z innymi meblami, zsunął na 
podłogę 
wszystkie leżące na nim rzeczy i zaczął przetrząsać szuflady. Nie było pieniędzy 
ani nawet 
książeczki czekowej. Niczego.
- Sic exeo me...
Księgarz ciągnął swoją litanię. Corso zerknął po raz ostatni w kierunku kręgu 
magicznego. Varo Borja, na klęczkach i ze zdeformowaną, zapamiętałą twarzą 
pochyloną ku 
ziemi, otwierał ostatnie z Dziewięciorga Wrót.
Na ustach miał obłąkany, szczęśliwy uśmiech. Oblicze przecinała mu, niby Tag 
mapę 
Hiszpanii, diaboliczna, ciemna kreska krwawiących ust, przypominająca ślad po 
cięciu 
mrocznym nożem.
- Skurwiel - powiedział Corso. Tym słowem uznał ich kontrakt za nieważny.
Zbiegł po schodach ku jasnej szarości, widocznej na ich krańcu, pod łukowatym 
sklepieniem, i wyszedł na patio.
Zanim skierował się ku żelaznej furtce, stanął koło fontanny i marmurowych lwów 
i 
odetchnął głęboko, rozkoszując się świeżym i czystym powietrzem poranka. 
Następnie sięgnął do 
kieszeni, znalazł pomiętą paczkę i wyciągnął ostatniego papierosa. Wsadził go do 
ust nie 
zapalając i dłuższą chwilę trwał tak bez ruchu. Poziomy, czerwony promień 
wschodzącego 
słońca, który zostawił za sobą wjeżdżając do miasta, dosięgnął go teraz 
ześlizgnąwszy się po 
szarych, kamiennych fasadach domów na placu. Jego światło rzucało Corsowi na 
twarz cień kutej 
kraty. Od tego blasku aż musiał przymknąć zmęczone, niewyspane oczy. Następnie 
promień 
spotężniał i z wolna przesunął się w głąb patia obok lwów weneckich, które 
pochyliły 
marmurowe grzywy, jak gdyby poddawały się pieszczocie. Ta sama światłość, 
początkowo 
czerwona, a już po chwili błyszcząca jak chmura złotego pyłu, otuliła i Corsa. 
Dokładnie w tym 
momencie w górnej części schodów, po drugiej stronie ostatnich wrót do królestwa 
cieni, gdzie 
nigdy już nie miało dotrzeć światło tego spokojnego poranka - rozległ się krzyk. 
Rozdzierający, 
nieludzki lament, przepełniony zgrozą i rozpaczą. Z trudem można w nim było 
rozpoznać głos 
Vara Borjy.
Nie odwracając się, Corso popchnął furtkę, chcąc wyjść na ulicę. Czuł, że z 
każdym 
krokiem oddala się od tego, co pozostawił za plecami, jak gdyby pokonywał teraz 
błyskawicznie 
w odwrotnym kierunku tę samą długą drogę, którą tyle czasu wędrował przedtem.
Na środku placu stanął oślepiony słonecznym blaskiem. Dziewczyna nie ruszyła się 
z 
samochodu i łowca książek aż zadrżał z egoistycznej radości, że nie rozwiała się 
wraz z 
resztkami nocy. W tym momencie zobaczył, że uśmiecha się z czułością, że jest 
niewiarygodnie 
młoda i piękna, że czeka na niego z tą swoją chłopięcą fryzurą, smagłą skórą i 
spokojnymi, 
wpatrzonymi weń oczami. Wydawało mu się, że z tego uśmiechu promieniuje cała 
złocista 
światłość odbita w zieleni jej oczu, światłość, przed którą pierzchają ciemne 
zakątki wiekowego 
miasta, cienie dzwonnic i ostrołuków okalających plac. Corso szedł na spotkanie 
ze spuszczoną 
głową, zrezygnowany, jakby miał zamiar pożegnać się z własnym cieniem. Ale pod 
stopami nie 
miał żadnego cienia.
Z tyłu, w domu strzeżonym przez cztery gargulce z okapu, Varo Borja już nie 
krzyczał. A 
może krzyczał w jakimś innym, mrocznym miejscu, zbyt odległym, żeby jego głos 
docierał na 
ulicę. Nunc scio: Teraz wiem. Corsa zastanowiło, czy bracia Cenizowie mogli 
zastosować 
żywicę, czy raczej drewno, żeby sfabrykować zagubioną ilustrację z numeru Jeden. 
Zagubioną na 
skutek dziecięcego kaprysu, a może wandalizmu jakiegoś kolekcjonera. Kiedy 
jednak 
przypomniał sobie ich blade, zwinne dłonie, skłonił się ku drugiej 
ewentualności: drzeworyt, 
zreprodukowany najpewniej na podstawie Bibliografii Mateu. Dlatego właśnie Varo 
Borja miał 
kłopoty z uzgodnieniem rachunków: we wszystkich trzech egzemplarzach ostatnia 
rycina była 
fałszywa. Ceniza sculpsit. Z umiłowania dla sztuki.
Schylił głowę, żeby zapalić ostatniego papierosa, i zaśmiał się pod nosem jak 
złowrogi 
wilk. Książki lubią takie żarty - powiedział sobie w duchu. A każdy czytelnik ma 
takiego diabła, 
na jakiego zasłużył.
La Navata, kwiecień 1993
