
STANISŁAW LEM
ASTRONAUCI

CZĘŚĆ PIERWSZA
KOSMOKRATOR
BOLID SYBERYJSKI
30 CZERWCA 1908 roku dziesiątki tysięcy mieszkańców środkowej Syberii mogły 
obserwować niezwykłe zjawisko przyrody. Wczesnym rankiem tego dniu pojawiła się 
w 
niebie, oślepiająco biała kula, która z nadzwyczajną szybkością mknęła z 
południowego 
wschodu na północny zachód. Widziana była w całej guberni jenisiejskiej, 
rozpościerającej 
się na przestrzeni z górą pięciuset kilometrów. W strefie jej przelotu dygotała 
ziemia, 
dzwoniły szyby, tynk opadał ze ścian, mury się rysowały, zaś w miejscowościach 
odleglejszych, gdzie bolid nie był widoczny, słyszano potężny łoskot, który 
wywołał 
powszechne przerażenie. Wielu ludzi sądziło, że nadchodzi koniec świata; 
robotnicy w 
kopalniach złota porzucili pracę, trwoga udzieliła się nawet zwierzętom domowym. 
W kilka 
chwil po zniknięciu ognistej masy podniósł się za horyzontem słup ognia i 
nastąpiła 
poczwórna detonacja, słyszalna w promieniu 750 kilometrów.
Wstrząs skorupy ziemskiej zarejestrowały sejsmografy wszystkich stacji Europy i 
Ameryki, a fala powietrzna, wywołana wybuchem, posuwając się z szybkością 
dźwięku, 
dotarła do odległego o 970 kilometrów Irkucka po godzinie, do Poczdamu, 
odległego 5000 
kilometrów, po 4 godzinach 41 minutach, do Waszyngtonu po 8 godzinach, i 
wreszcie w 
Poczdamie spostrzeżono ją ponownie po 30 godzinach 28 minutach, gdy obiegłszy 
dokoła 
kulę ziemską wróciła po przebyciu 34 920 kilometrów.
Podczas najbliższych nocy pojawiły się w średnich szerokościach Europy 
samoświecące 
obłoki o niezwykłym, srebrnym blasku, tak silnym, że uniemożliwił niemieckiemu 
astronomowi Wolfowi w Heidelbergu fotografowanie planet. Gigantyczne masy 
rozproszonych cząstek, wyrzucone eksplozją w najwyższe warstwy atmosfery, 
dotarły po 
kilku dniach do drugiej półkuli. W tym właśnie czasie astronom amerykański Abbot 
badał 
przejrzystość atmosfery i zauważył, że pogorszyła się ona znacznie z końcem 
czerwca. 
Przyczyna tego zjawiska była mu podówczas nie znana.
Mimo swych rozmiarów katastrofa w środkowej Syberii nie zwróciła uwagi świata 
naukowego. W guberni jenisiejskiej krążyły przez pewien czas fantastyczne wieści 
o bolidzie; 
przypisywano mu to wielkość domu, to nawet góry, opowiadano o ludziach, którzy 
widzieli 
go rzekomo po upadku, miejsce to jednak przenoszono zazwyczaj w opowiadaniach 
daleko 
poza granice własnego powiatu, sporo pisano też w gazetach, lecz nikt nie 
przedsięwziął 
poważniejszych poszukiwań i powoli cała historia zaczęła przechodzić w 
niepamięć.
Dalszy jej ciąg rozpoczyna się w roku 1921, kiedy to radziecki geofizyk Kulik 
przypadkowo przeczytał na wyrwanej ze starego kalendarza ściennego kartce opis 
olbrzymiej 
gwiazdy spadającej. Objeżdżając niedługo potem wielkie połacie środkowej 
Syberii, Kulik 
przekonał się, że wśród tamtejszych mieszkańców wciąż jeszcze żywe jest 
wspomnienie 
niezwykłego zjawiska z 1908 roku. Wypytawszy wielu naocznych świadków, Kulik 
upewnił 
się, że meteor, który wtargnął nad Syberię od strony Mongolii, przeszybował nad 
wielkimi 
równinami i spadł gdzieś na północy, z dala od dróg i osiedli ludzkich, w 
nieprzebytej tajdze.
Od tej pory stał się Kulik entuzjastycznym badaczem meteoru, znanego w 
literaturze 
fachowej jako bolid tunguski. Opracował też prowizoryczne plany terenu, w 
którym, jak 
sądził, upadł meteor, i dał je geologowi Obruczewowi, gdy ten wyruszył w roku 
1924 na 
samotną wyprawę. Odbywając z polecenia Komitetu Geologicznego badania w rejonie 
rzeki 
Podkamiennej Tunguskiej, Obruczew dotarł do faktorii Wanowary, w której to 
okolicy miał 
według obliczeń Kulika upaść meteor. Starał się zebrać o nim wiadomości ad 
tubylców, co 
przychodziło mu niełatwo, gdyż Tunguzi ukrywali miejsce upadku, uważając je za 
święte, a 
samą katastrofę za zstąpienie z nieba na ziemię boga ognistego. Mimo to Obruczew 
dowiedział się, że w odległości kilku dni podróży od faktorii odwieczna tajga 
jest powalona 
pokotem na przestrzeni wieluset kilometrów i że meteor upadł nie w rejonie 
Wanowary, jak 
sądził Kulak, lecz co najmniej 100 kilometrów dalej na północ.
Kiedy Obruczew opublikował zebrane informacje, sprawa nabrała rozgłosu i w roku 
1927 
radziecka Akademia Nauk zorganizowała pod kierownictwem Kulika pierwszą wyprawę 
w tajgę syberyjską dla odkrycia miejsca upadku.
Opuściwszy okolice zamieszkałe, po wielu tygodniach uciążliwego marszu przez 
tajgę 
wyprawa weszła w strefę wiatrołomu. Las leżał powalony wzdłuż drogi meteoru na 
przestrzeni stu co najmniej kilometrów: Kulik pisał w swoim pamiętniku: „Nie 
mogę wciąż 
jeszcze ogarnąć ogromu tego zjawiska. Silnie wzgórzysta, górska niemal okolica; 
rozciągająca się na dziesiątki wiorst hen, w dal za horyzont… Na północy białą 
warstwą 
śniegu okryte góry nad rzeką Chuszmo. Stąd, z naszego punktu obserwacyjnego nie 
widać ani 
śladu lasu: tajga powalona, dziesiątki tysięcy wyrwanych z korzeniami i 
rzuconych na 
zmarzłą ziemię osmalonych pni, a wokół wielokilometrowym pasem wyrosły młodniak, 
przebijający się ku słońcu i życiu… Zdumienie ogarnia, gdy widzi się 
trzydziestometrowe 
olbrzymy leśne leżące pokotem, z odrzuconymi ku południowi wierzchołkami… Dalej, 
w 
głębi krajobrazu zarośla przechodzą smugami w ocalałą tajgę i tylko na szczytach 
dalekich 
wzgórz występują białymi piętnami miejsca ogołocone z drzew.”
Wkroczywszy w strefę wiatrołomu, ekspedycja przez wiele dni szła wśród 
powalonych i 
nadwęglonych pni drzewnych, zaściełających torfiasty grunt. Wierzchołki leżących 
drzew 
wciąż wskazywały na południowy wschód, stronę, z której przybył meteor. Wreszcie 
30 maja, 
w cały miesiąc po opuszczeniu faktorii Wanowary, osiągnięto ujście rzeki 
Czurgumy, u 
którego rozbito trzynasty z kolei obóz. Na północ od obozu znajdowała się 
rozległa kotlina, 
otoczona amfiteatrem wzgórz. Tutaj po raz pierwszy spostrzegła wyprawa 
promienisty obwał 
lasu.
„Zacząłem krążyć — pisał Kulik — po górskim cyrku wokół wielkiej kotliny na 
zachód; 
przechodząc dziesiątki wiorst nagimi grzbietami wzgórz, a wiatrołom leżał na 
nich 
wierzchołkami na zachód. Ogromnym kręgiem obszedłem całą kotlinę ku południowi, 
a drzewa, jak zaczarowane, także skierowały wierzchołki ku południowi. Wróciłem 
do obozu i 
znów szczytami ruszyłem na wschód — a drzewa leżały tutaj zwrócone na wschód. 
Natężyłem wszystkie siły i raz jeszcze wyszedłem ku południowi po górskich 
szczytach; 
leżące pnie zwracały wierzchołki ku południowi. Nie było już wątpliwości: 
obszedłem wkoło 
miejsce upadku! Ognistą bryłą rozpalonych gazów i materii uderzył meteor w 
dolinę z jej 
wzgórzami, tundrą i moczarami. Jak struga wody, bijąc w płaską powierzchnię, 
rozsiewa 
promieniście bryzgi na wszystkie strony, tak strumień rozpalonych gazów położył 
las na 
obszarze dziesiątków mil, wywołując ten straszliwy obraz zniszczenia.”
W tym dniu uczestnicy wyprawy byli przekonani, że największe trudności są już za 
nimi i 
rychło ujrzą miejsce, w którym gigantyczna masa zderzyła się ze skorupą ziemską. 
Nazajutrz 
ruszyli w głąb kotliny. Marsz przez miejscami tylko powalony las był żmudny i 
niebezpieczny. Zwłaszcza w pierwszej połowie dnia, kiedy wiatr się wzmagał, 
idącym wśród 
martwych; odartych z komarów pni groziło przywalenie, bo drzewa padały z 
przeraźliwym 
łomotem to tu, to tam, bez żadnych oznak ostrzegawczych, nieraz w pobliżu 
wędrowców. 
Trzeba było nieustannie wpatrywać się w ich szczyty, aby w porę uskoczyć, a 
jednocześnie 
zwracać pilną uwagę na ziemię, bo w tundrze roiło się od żmij.
We wnętrzu kotliny otoczonej amfiteatrem łysych pagórków ujrzeli uczestnicy 
wyprawy 
wzgórza, równinne tundry, moczary, rozlewiska i jeziora. Tajga leżała 
równoległymi rzędami 
nagich pni, zwróconych wierzchołkami w różne strony, a korzeniami wskazujących 
środek 
kotliny. Powalone drzewa nosiły wyraźne ślady ognia, który zwęglił drobniejsze 
gałązki, a 
większe gałęzie i korę osmalił. W pobliżu środka kotliny, pośród strzaskanych 
drzew odkryto 
znaczną ilość lejów o średnicy od kilku do kilkudziesięciu metrów. Tyle tylko 
stwierdziła 
pierwsza wyprawa, która musiała natychmiast zawrócić z powodu braku żywności i 
wyczerpania uczestników. Kulik i jego towarzysze byli pewni, że odkryte w 
kotlinie leje o 
błotnistym dnie, często zalanym mętną wadą, stanowią kratery, w których głębi 
spoczywają 
odłamy meteorytu.
Druga wyprawa z największym nakładem wysiłków przywiozła po bezdrożach w głąb 
tajgi maszyny, które umożliwiły dokonanie pierwszych próbnych wierceń, po 
uprzednim 
przekopaniu i osuszeniu lejów. Prace toczyły się w ciągu krótkiego, upalnego 
lata, w 
dusznym powietrzu, rojącym się od zjadliwych komarów, które całymi chmarami 
unoszą się z 
błot. Wiercenia dały wynik ujemny. Nie odnaleziono nie tylko szczątków meteoru, 
ale nawet 
śladów jego zderzenia z ziemią W postaci występującej w takich wypadkach mąki 
skalnej, to 
jest miazgi i okruchów kamiennych, stopionych wysoką temperaturą. Zamiast nich 
natrafiono 
na wody gruntowe, grożące zalaniem maszyn, a po ich ocembrowaniu i przebiciu, 
które 
wymagało olbrzymiej pracy, świdry wdarły się w wiecznie zlodowaciały ił. Co 
gorsza, 
przybyli na miejsce specjaliści od powstawania torfu, gleboznawcy i geologowie 
orzekli 
jednogłośnie, iż rzekome kratery nie mają nic wspólnego z meteorem i że podobne 
twory, 
zawdzięczające swe powstanie normalnym procesom tworzenia się pokładów torfu 
podmywanego wodą gruntową, można spotkać wszędzie na dalekiej północy. 
Rozpoczęto 
więc systematyczne poszukiwania meteoru za pomocą deflektometrów magnetycznych. 
Wydawało się oczywiste, że tak ogromna masa żelaza musi stworzyć anomalię 
magnetyczną, 
przyciągając igiełki kompasów, ale aparaty niczego nie wykazały. Od południa 
wzdłuż rzek i 
strumieni prowadziła ku kotlinie szeroka na wiele kilometrów aleja obalonych 
drzew; samą 
kotlinę otaczały wachlarzem leżące pnie; obliczono, że zniszczenia te wywołała 
energia rzędu 
l000 trylionów ergów, że więc masa meteoru musiała być olbrzymia — a jednak nie 
znaleziono najmniejszego nawet odłamka; ani jednego okrucha, żadnego krateru, 
żadnego 
miejsca, które by nosiło ślady potwornego upadku.
Jedna za drugą szły w tajgę ekspedycje wyposażone w najczulsze aparaty. 
Zakładano sieć 
punktów triangulacyjnych, badano stoki wzgórz, dno błotnistych jezior i 
strumieni, wiercono 
nawet dno moczarów — wszystko na próżno. Rozlegały się głosy, że, być może, 
meteor 
należał do kamiennych, przypuszczenie nieprawdopodobne, ponieważ meteorytyka nie 
zna 
bardzo wielkich bolidów kamiennych, ale i w tym wypadku byłaby okolica usiana 
jego 
odpryskami. Kiedy zaś opublikowano rezultaty badań nad powalonym lasem, wynikła 
nowa 
zagadka.
Już przedtem spostrzeżono, że tajga powalona była nierównomiernie i że leżące 
linie nie 
zawsze wskazywały na środek kotliny. Co więcej, gdzieniegdzie w odległości 
kilku— 
zaledwie kilometrów od kotliny stał nietknięty, nie zgorzały bór, podczas gdy 
kilkanaście 
kilometrów dalej znów napotykało się tysiące obalonych modrzewi i sosen. 
Próbowano to 
wytłumaczyć tak zwanym „efektem cienia”; części tajgi miały ocaleć, osłonięte od 
fali 
podmuchowej grzbietami wzgórz, a dla wyjaśnienia, czemu w niektórych miejscach 
drzewa 
powalone są w inną stronę, twierdzono, że ten obwał lasu nie miał nic wspólnego 
z katastrofą 
i został spowodowany zwykłą burzą.
Lotnicze mapy fotograficzne terenu obaliły wszystkie te hipotezy. Na zdjęciach 
stereoskopowych widać było doskonale, że jedne połacie lasu leżały rzeczywiście 
współśrodkowo wokół kotliny, a inne stały nietknięte. Las był tak powalony, 
jakby wybuch 
nie uderzył z jednakową siłą we wszystkich kierunkach, lecz jakby ze środka 
kotliny 
wybiegły szersze i węższe „strumienie”, które długimi alejami kładły drzewa. 
Sprawa pozostawała niejasna przez wiele lat. Od czasu do czasu wywiązywały się w 
prasie 
naukowej dyskusje na temat meteoru tunguskiego. Wysuwano najrozmaitsze 
przypuszczenia: 
że była to głowa małej komety czy też obłok zagęszczonego pyłu kosmicznego, 
żadna 
jednaka hipotez nie mogła wyjaśnić wszystkich faktów. W noku 1950, kiedy 
historia meteoru 
zaczęła już ucichać, pewien młody ,uczony radziecki opublikował mową hipotezę, 
tłumaczącą 
wszystko w sposób niesłychanie śmiały.
Na dwie doby przed pojawieniem się nad Syberią meteoru tunguskiego — pisał młody 
uczony — jeden z astronomów francuskich zauważył małe ciało niebieskie, które z 
wielką 
szybkością przeniknęło przez pole widzenia jego teleskopu. Niedługo potem 
astronom ów 
opublikował to spostrzeżenie. Ani on, ani nikt inny nie wiązał tej obserwacji z 
katastrofą 
syberyjską, ponieważ gdyby owo małe ciało było meteorem, musiałoby upaść w 
zupełnie 
innej okolicy. Mogło ono być identyczne z bolidem tunguskim tylko w jednym 
wypadku, tak 
nieprawdopodobnym, że nikt nie pomyślał o tym nawet przez chwilę: gdyby meteor 
mógł 
dowolnie zmieniać kierunek i szybkość swego lotu, jak sterowany statek.
To właśnie twierdził młody uczony. Gwiazda spadającą, znana jako meteor 
tunguski, była 
statkiem międzyplanetarnym, który nadciągnął ku Ziemi po hiperbołicznej drodze z 
okolicy 
gwiazdozbioru Wieloryba, a zamierzając lądować zaczął opisywać wokół naszej 
planety 
zacieśniające się elipsy. Wówczas właśnie dostrzegł go w swym teleskopie 
astronom 
francuski.
Statek był, jak na pojęcie ziemskie, bardzo wielki — masę jego można ocenić na 
kilka do 
kilkunastu tysięcy ton. Lecące w nim istoty, obserwując powierzchnię Ziemi ze 
znacznej 
wysokości, wybrały do lądowania wielkie, dobrze z oddali widoczne przestrzenie 
Mongolii, 
równe, bezleśne, jakby stworzone do tego, by na swoich piaskach przyjmować 
statki 
międzygwiezdne.
Pocisk dotarł do okolicy Ziemi po długiej podróży, podczas której osiągnął 
szybkość 
kilkudziesięciu kilometrów na sekundę. Nie wiadomo, czy już w chwili zbliżania 
się mieli 
podróżni uszkodzone silniki hamujące, czy też po prostu nie docenili rozległości 
naszej 
atmosfery — dość, że ich statek bardzo szybko rozpalił się do białości od 
gwałtownego tarcia 
i oporu, jaki stawiało mu powietrze.
Ta właśnie nadmierna szybkość spowodowała, że nie udało mu się wylądować w 
Mongolii, lecz przemknął nad nią na wysokości kilkudziesięciu kilometrów. 
Prawdopodobnie 
podróżni winni byli przed lądowaniem jeszcze kilka razy okrążyć planetę, byli 
jednak 
zmuszeni do pośpiechu — czy to awarią silników, czy jakąkolwiek inną przyczyną. 
Starając 
się zmniejszyć szybkość, puścili w ruch silniki hamujące, które pracowały 
nierówno, z 
przerwami. Nieregularny odgłos ich pracy słyszeli mieszkańcy Syberii w postaci 
gromowych 
łoskotów. Gdy statek znalazł się nad tajgą, strumienie rozpalonego gazu, 
wyrzucane z 
silników hamujących, waliły drzewa na boki. Tak powstała stukilometrowa aleja 
zwalonych 
pni, przez którą przedzierały się później ekspedycje syberyjskie.
Nad okolicą Podkamiennej Tunguskiej statek zaczął tracić szybkość. Wzgórzysty, 
pokryty 
lasem i moczarami teren nie nadawał się do lądowania. Pragnąc go przelecieć, 
podróżni 
skierowali dziób statku w górę i ponownie zapuścili silniki hamujące. Było już 
jednak za 
późno. Statek, olbrzymia masa rozpalonego do białości metalu, stracił 
stateczność, opadał, a 
podrzucany nierówną pracą silników, zataczał się i wirował. Gazy odrzutowe z 
silników 
obalały las to bliżej, to dalej, kładły go całymi ulicami, osmalały korony i 
gałęzie. Po raz 
ostatni wzniósł się statek w górę przelatując nad zewnętrznym pierścieniem 
wzgórz. Tutaj, 
wysoko nad kotliną, nastąpiła katastrofa. Prawdopodobnie wybuchły zapasy paliwa. 
W 
straszliwej eksplozji metalowa bryła została rozerwana na strzępy.
Takie objaśnienie tłumaczyło wszystkie znane fakty. Wyjaśniało, w jaki sposób 
las został 
zniszczony, czemu w jednych miejscach był tylko obalony, a w innych także 
zgorzały, 
wreszcie, dlaczego gdzieniegdzie ocalały wyspy nietkniętych drzew. Ale czemu 
statek 
rozpadł się tak, że nie odnaleziono najmniejszych nawet szczątków? Jakie paliwo 
silnikowe 
przy wybuchu może zabłysnąć jaśniej od słońca i osmalić tajgę na przestrzeni 
dziesiątków 
kilometrów? Uczony odpowiedział i na te pytania. Istnieje, stwierdził, tylko 
jeden sposób, 
którym można mocną konstrukcję wozu międzyplanetarnego tak dalece rozproszyć na 
cząstki, 
by nie znalazł się wśród nich ani jeden okruch dostrzegalny gołym okiem, i jedno 
jest tylko 
paliwo, które płonie z siłą słońca.
Sposobem tym jest rozkład materii, a paliwem — jądra atomowe.
Gdy silniki pojazdu odmówiły posłuszeństwa, zapasy paliwa atomowego 
eksplodowały. W 
dwudziestokilometrowym słupie ognia olbrzymi pocisk wyparował i zniknął jak 
kropla wody 
rzucona na rozpaloną płytę.
Hipoteza młodego uczonego nie wywołała oddźwięku, jakiego można by się 
spodziewać. 
Była zbyt śmiała. Jedni uczeni uważali, że za mało posiada faktów na swe 
poparcie, inni, że 
zamiast zagadki meteoru stawia zagadkę pocisku międzyplanetarnego, jeszcze inni 
wreszcie 
uznali ją za fantazję, godną raczej powieściopisarza aniżeli trzeźwego 
meteorytologa.
Choć głosów sceptycznych było wiele, młody uczony zorganizował nową ekspedycję w 
głąb tajgi dla zbadania promieniotwórczości w miejscu upadku. Należało niestety 
liczyć się z 
tym, że krótko istniejące produkty rozpadu atomów wywietrzały w ciągu minionych 
42 lat. 
Powierzchniowe iły i margle kotliny wykazywały w badaniu nieznaczną tylko 
zawartość 
pierwiastków radioaktywnych. Tak nieznaczną, że nie można było wyciągnąć z tego 
żadnego 
wniosku, ponieważ znikome ilości ciał promieniotwórczych znajdują się także w 
zwykłym 
gruncie. Różnice leżały w granicach błędu pomiarowego. Mogły znaczyć bardzo 
wiele lub 
bardzo mało, w zależności od osobistych przekonań eksperymentatora. Sprawa 
pozostała nie 
rozstrzygnięta. Niebawem ucichły ostatnie echa dyskusji w czasopismach 
naukowych, jakiś 
czas prasa codzienna roztrząsała jeszcze zagadnienie, skąd mógł przybyć statek 
międzyplanetarny i jakie podróżowały w nim istoty, lecz te bezpłodne spekulacje 
ustąpiły 
miejsca wiadomościom o postępach budowy olbrzymich elektrowni nadwołżańskich i 
donieckich, o ostatecznym przebiciu Bramy Turgajskiej energią atomową, o 
skierowaniu wód 
Obu i Jeniseju do basenu Morza Martwego. Na dalekiej północy zwarte masywy 
tundry rok 
po roku porastały pokłady zwalonych pni, pogrążających się coraz głębiej w 
grząskim 
gruncie. Odkładanie torfu, podmywanie i tworzenie brzegów rzecznych, wędrówki 
lodów, 
tajanie śniegów — wszystkie te procesy erozyjne łączyły się, zacierając ostatnie 
ślady 
katastrofy. Zdawało się, że jej zagadka na zawsze utonie w niepamięci ludzkiej.
RAPORT
W roku 2003 zakończone zostało częściowe przelewanie Morza Śródziemnego w głąb 
Sahary i gibraltarskie elektrownie wodne dały po raz pierwszy prąd do sieci 
północno—
afrykańskiej. Wiele już lat minęło od upadku ostatniego państwa 
kapitalistycznego. Kończył 
się trudny, bolesny i wielki okres sprawiedliwego przetwarzania świata. Nędza, 
chaos 
gospodarczy i wojny nie zagrażały już wielkim planom mieszkańców Ziemi.
Nie krępowane przebiegiem granic rosły kontynentalne sieci wysokiego napięcia, 
powstawały elektrownie atomowe, bezludne fabryki–automaty i transmutatory 
fotochemiczne, w których energia słońca przetwarzała dwutlenek węgla i wodę w 
cukier. 
Proces ten, od miliarda lat uprawiany przez rośliny, stał się własnością 
człowieka.
Nauka nigdy już nie miała wytwarzać środków zniszczenia. W służbie komunizmu 
była 
najpotężniejszym z wszystkich narzędziem przemiany świata. Wydawało się, że 
nawodnienie 
Sahary i rzucenie wód Morza Śródziemnego w turbiny elektryczne jest dziełem, 
które przez 
długi czas pozostanie nieprześcignione, lecz już w rok później rozpoczęto prace 
nad 
projektem tak nieporównanej śmiałości, że w cień usunął nawet Gibraltarsko–
Afrykański 
Zespół Hydroenergetyczny. Międzynarodowe Biuro Regulacji Klimatów przeszło od 
skromnych prób lokalnej zmiany pogody, od kierowania chmur deszczowych i 
poruszania 
masami powietrza do frontowego ataku na głównego wroga ludzkości. Był nim mróz, 
od 
setek milionów lat usadowiony wokół biegunów planety. Wieczne lody, 
kilkusetmetrowym 
pancerzem okrywające Antarktydę, szóstą część świata, skuwające
Grenlandię i archipelagi Oceanu Lodowatego, źródła zimnych prądów podmorskich, 
które 
oziębiają północne brzegi Azji i Ameryki, miały raz na zawsze zniknąć. Dla 
osiągnięcia tego 
celu należało ogrzać olbrzymie obszary oceanu i lądów, stopić tysiące kilometrów 
sześciennych lodu. Potrzebne ilości ciepła mierzono w trylionach kaloryj. Tak 
gigantycznej 
energii nie mógł dostarczyć uran. Wszystkie jego zapasy byłyby na to zbyt 
szczupłe. 
Szczęśliwie jedna z najbardziej, jak dawniej sądzono, oderwanych od życia nauk, 
astronomia, 
odkryła źródło energii podtrzymujące wieczny ogień gwiazd. Jest nim przemiana 
atomowa 
wodoru w hel. W skałach i atmosferze Ziemi niewiele jest wodoru, ale wody 
oceanów 
stanowią jego niewyczerpany zbiornik.
Myśl uczonych była prosta: stworzyć w pobliżu biegunów olbrzymie „ogniska” o 
temperaturze Słońca, które oświecą i ogrzeją lodowe pustynie. Urzeczywistnieniu 
tego 
projektu stały na przeszkodzie trudności, zdawałoby się — nie do pokonania.
Kiedy ludzie zaczęli przemieniać wodór w hel, okazało się, że żaden znany na 
ziemi 
materiał nie jest zdolny oprzeć się powstającym w tej reakcji temperaturom 
milionów stopni. 
Najtrwalsza cegła szamotowa, prasowany azbest, kwarc, mika, najszlachetniejsza 
stal 
wolframowa — wszystko to przemieniało się w parę przy zetknięciu z oślepiającym 
ogniem 
atomowym. Mając paliwo zdolne stopić lody i osuszać morza, zmieniać klimat, 
ogrzewać 
oceany i stworzyć pod biegunem dżungle zwrotnikowe — nie posiadano materiału, z 
którego 
można by dla tego paliwa zbudować piec.
Że jednak nic nie może powstrzymać ludzi zmierzających do wytkniętego celu, 
trudność 
została przezwyciężona.
Jeżeli, rozważali uczeni, nie ma materiału, z którego można zbudować piec dla 
przemiany 
wodoru w hel — nie należy go budować wcale. Ogniska atomowego nie można także 
rozniecić na powierzchni Ziemi, ponieważ roztopiłoby ją natychmiast, i pogrążyło 
się w 
gruncie, wywołując katastrofę. A więc należy je po prostu zawiesić w atmosferze, 
jak 
chmury, ale chmury dające się swobodnie kierować.
Uczeni postanowili stworzyć sztuczne słońce podbiegunowe w postaci rozżarzonych 
kuł 
gazowych wielusetmetrowej średnicy, którym umieszczone z dala dmuchawy 
dostarczać będą 
wodoru, a w równie bezpiecznej odległości zbudowane urządzenia wytworzą potężne 
pola 
elektromagnetyczne, utrzymujące sztuczne słońca na pożądanej wysokości.
W pierwszej fazie prac obliczonych na dwudziestolecie przystąpiono do budowy 
siłowni 
elektrycznych, które miały dostarczać mocy urządzeniom sterującym. Siłownie te, 
wznoszone 
w północnej Grenlandii, na Wyspach Granta, Archipelagu Franciszka Józefa i na 
Syberii, 
stanowić miały razem tak zwany Atomowy Pierścień Sterujący. W mroźne, bezludne, 
górzyste okolice ruszyły całe fabryki na kołach i gąsienicach. Maszyny 
karczowały tajgę i 
niwelowały teren, maszyny wytwarzały ciepło odmrażające grunt zlodowaciały od 
milionów 
lat, maszyny układały gotowe bloki betonu, z których powstawały autostrady, 
fundamenty 
domów, tamy i bariery ochronne w dolinach lodowców. Maszyny poruszające się na 
stalowych stopach — kopaczki, ekskawatory, wieże wiertnicze, spychacze i 
ładowacze — 
pracowały dniem i nocą, a za ich frontem postępowały inne, wznosząc maszty 
wysokiego 
napięcia, stacje transformatorowe, domy mieszkalne, budując całe miasta i 
lotniska, na 
których od razu zaczęły lądować wielkie samoloty transportowe.
Rozgłos tych prac był ogromny. Uwaga całego świata skierowała się na obszary 
dalekiej 
północy, gdzie wśród mrozów i zawiei, w temperaturze opadającej do 60 stopni 
poniżej zera, 
powstawały jedna za drugą betonowe wieże i stalowe soczewki Pierścienia 
Atomowego, 
który w przyszłości objąć miał władanie nad zawieszonymi w powietrzu kulami 
wodoru, 
gorejącego platynowym blaskiem.
Jednym z takich miejsc budowy była okolica Podkamiennej Tunguskiej. Wśród zwałów 
marglu i gliny, w głębokich wykopach, przebitych w twardej jak skała wiecznej 
marzłoci, na 
potężnych palach betonowych montowano tam katapultowe stacje rakiet 
zastępujących kolej 
żelazną. W czasie pracy kopaczka wyrwała z dna siedmiometrowego szybu odłam 
gruntu, 
który, rzucony na transporter, dotarł do kruszarki mielącej kamienie na drobny 
żwir. Tutaj 
odłam utknął. Potężna maszyna na mgnienie oka stanęła, a gdy maszynista 
zwiększył prąd, 
zęby z najtwardszej cementowej stali chrupnęły i wyłamały się. Po rozebraniu 
maszyny 
ujrzano wklinowany między jej wały głaz tak twardy, że ledwo brały go pilniki. 
Przypadkowo 
dowiedzieli się o znalezisku uczeni, którzy oczekiwali w Podkamiennej Tunguskiej 
samolotu 
do Leningradu. Obejrzawszy zagadkowy głaz, wzięli go z sobą. Nazajutrz leżał już 
w 
laboratorium leningradzkiego Instytutu Meteorytyki.
Początkowo sądzono, że to meteor; była to jednak bryła bazaltu pochodzenia 
ziemskiego, 
w którą wtopił się zaostrzony na obu końcach walec, wielkością i kształtem 
przypominający 
granat. Pocisk ów składał się z dwu nagwintowanych części, skręconych tak 
silnie, że trzeba 
było przepiłować ściankę, aby dostać się do środka. Po długich wysiłkach, 
wezwawszy na 
pomoc technologów z Instytutu Fizyki Stosowanej, uczeni zdołali wreszcie 
rozewrzeć 
tajemniczą skorupę. W środku znajdowała się szpula ze spławu podobnego do 
porcelany, na 
którą nawinięty był pięciokilometrowej prawie długości drut stalowy. Nic więcej.
W cztery dni później stworzony został międzynarodowy komitet, który zajął się 
zbadaniem 
szpuli. Rychło okazało się, że nawinięty na nią drut był kiedyś namagnesowany. 
Powierzchniowe zwoje, poddane ongi wysokiej temperaturze, utraciły magnetyzm. 
Dobrze 
zachowany był tylko w warstwach głębszych.
Uczeni gubili się w domysłach nad pochodzeniem tajemniczej szpuli. Nikt nie 
śmiał 
pierwszy wypowiedzieć przypuszczenia, które wszystkim cisnęło się na usta. Rzecz 
stała się 
jasna, gdy technologowie wykonali analizę chemiczną stopu, z którego sporządzony 
był drut. 
Stopu takiego nie produkowano nigdy na Ziemi. Pocisk nie był ziemskiego 
pochodzenia. 
Musiał pozostawać w związku ze słynnym niegdyś meteorytem tunguskim. Padło nie 
wiadomo przez kogo wypowiedziane po raz pierwszy słowo „raport”. Istotnie, drut 
był 
namagnesowany, tak jakby go na całej długości „zapisano” drganiami 
elektrycznymi, tworząc 
jedyny w swoim rodzaju „list międzyplanetarny”. Przypominało to sposób 
nagrywania 
dźwięków na taśmę stalową, z dawien dawna praktykowany w radio i telefonii. 
Niebawem 
rozpowszechniło się przypuszczenie, że w krytycznej chwili, kiedy silniki 
odmówiły 
posłuszeństwa, podróżni niewiadomego statku kosmicznego usiłowali uratować to, 
co uważali 
za najcenniejsze, a mianowicie dokument ,,spisany” drganiem magnetycznym na 
drucie, i 
wyrzucili go ze statku przed katastrofą. Nie brak było jednak głosów odmiennych, 
twierdzących, że szpulę wyrzucił ze statku podmuch eksplozji, o czym świadczą 
widoczne 
zmiany cieplne jej skorupy.
W prasie naukowej i codziennej toczyły się długie dyskusje o pochodzeniu statku 
międzyplanetarnego. Nie było bodaj planety układu słonecznego, której by nie 
podejrzewano 
o jego wysłanie. Nawet daleki Uran i olbrzymi Jowisz miały swoich zwolenników, 
zasadniczo jednak opinia powszechna podzieliła się między dwa stronnictwa: 
Wenery i 
Marsa. To ostatnie było niemal dwukrotnie liczniejsze. W roku tym 
zainteresowanie 
astronomią było ogromne. Rozchodziły się nieprawdopodobne nakłady książek 
popularnych, 
a nawet fachowych, popyt zaś na amatorskie narzędzia astronomiczne, zwłaszcza 
lunety, był 
taki, że najzasobniejsze składy świeciły nieraz pustkami. Co więcej, tematyka 
astronomiczna 
wtargnęła do sztuki: pojawiły się powieści fantastyczne o zagadkowych istotach z 
Marsa, 
którym autorowie przypisywali najbardziej nieprawdopodobne właściwości. Niektóre 
stacje 
telewizyjne nadawały w tygodniowych programach naukowych audycje specjalne, 
poświęcone astronomii. Ogromnym powodzeniem cieszyło się nadawane przez Berlin, 
a 
transmitowane przez całą północną półkulę widowisko telewizyjne Podróż na 
Księżyc. 
Widzowie oglądali u siebie w domu powierzchnię Księżyca, przybliżoną trzy 
tysiące razy 
dzięki temu, że nadawczą aparaturę telewizyjną zainstalowano przy wielkim 
teleskopie w 
obserwatorium heidelberskim.
Utworzona tymczasem międzynarodowa Komisja Tłumaczy rozpoczęła słynną „walkę o 
drut”, jak ją nazwał specjalny korespondent naukowy „Humanite”. Prace 
najtęższych 
egiptologów i sanskrytologów, specjalistów od martwych i zaginionych języków, 
wydają się 
igraszką w porównaniu z zadaniem, jakie oczekiwało uczonych. „Raport” składał 
się z 
osiemdziesięciu kilku miliardów drgnień magnetycznych, utrwalonych w 
krystalicznej 
strukturze drutu metalowego. Poszczególne grupy drgnień oddzielone były 
niewielkimi 
strefami drutu nie namagnesowanego. Nasuwała się myśl, że każdy taki odcinek 
jest jednym 
słowem, lecz przypuszczenie to mogło być mylne. Rzekomy „raport” mógł w samej 
rzeczy 
stanowić po prostu zapis rozmaitych instrumentów pomiarowych. Wielu uczonych 
sądziło, że 
jeśli „raport” spisany jest nawet za pomocą słów, budowa jego języka może być 
całkiem inna 
od wszystkich znanych na Ziemi. Ale i oni zgodni byli w tym, iż nie wolno 
pomijać szansy, 
która po raz pierwszy w dziejach stanęła przed nauką.
Uczeni mieli przed sobą stos namagnesowanego drutu bez jakichkolwiek objaśnień i 
zabrali się do pracy.
Najtrudniejszy był początek. Cały drut został przepuszczony przez aparaturę, 
która 
zarejestrowała wszystkie drgnienia magnetyczne na taśmie filmowej. Cenny 
oryginał 
powędrował do podziemnego skarbca. Odtąd aż do końca uczeni mieli do czynienia 
wyłącznie z kopiami filmowymi.
We wstępnych naradach postanowiono pójść jedyną drogą, która obiecywała 
powodzenie. 
Słowa każdego języka są symbolami wyobrażającymi pewne przedmioty oraz pojęcia: 
otóż 
odcyfrowanie języków narodów wymarłych, szyfrów i innych tego rodzaju 
kryptogramów 
opiera się na prawidłach powszechnych dla każdej mowy. Poszukuje się więc 
symboli 
występujących najczęściej, bada, czy dany język posiada charakter obrazkowy, 
literowy czy 
zgłoskowy, a co najważniejsze, poszukuje się sposobu, który by pozwolił 
zrozumieć 
znaczenie jednego chociażby wyrazu.
Tutaj zwykle przychodzi uczonym z pomocą szczęśliwy przypadek: tak było z 
hieroglifami egipskimi, kiedy to znalazł się nagrobek, na którym wyryty był ten 
sam napis 
hieroglifami oraz po grecku, podobnie stało się też z pismem klinowym 
Babilończyków.
Co zaś najważniejsze, twórcy każdego z tych nieznanych języków byli istotami 
podobnymi 
do badaczy, żyli kiedyś na tej samej planecie, ogrzewało ich to samo Słońce, 
oglądali te same 
gwiazdy, rośliny i morza, a warunki te, rzecz prosta, sprzyjały wytworzeniu się 
symboli 
powszechnych. Zupełnie inaczej było teraz. Jakież pojęcia mogły być wspólne 
nieznanym 
istotom i ludziom? W jakim miejscu należało przerzucić most przez otchłań 
dzielącą istoty 
rozmaitych światów? Tym ogniwem łączącym mogła stać się tylko jedna rzecz: 
materia.
Cały wszechświat, od najdrobniejszych ziarn piasku pod naszymi stopami aż po 
najdalsze 
gwiazdy, zbudowany jest z takich samych atomów. We wszystkich zakątkach 
przestrzeni 
rządzą materią te same prawa, a wszystkie je potrafi wyrazić matematyka. Jeśli 
środki jej 
zostały użyte przy spisywaniu „raportu” — rzekli sobie uczeni — mamy szansę.
W przeciwnym razie „raport” pozostanie nie odczytany — na zawsze.
Przyjęcie tego założenia stanowiło jednak dopiero pierwszy krok na drodze 
niesłychanie 
żmudnej i długiej. Zdawałoby się, że należy teraz po prostu przejrzeć „raport”, 
poszukując w 
nim najbardziej ogólnych praw fizycznych, jednakże było to na tym etapie 
niemożliwe. 
Przede wszystkim praw takich jest bardzo wiele, a poza tym, co gorsza, nie 
wiadomo było, 
jakiego układu algorytmicznego używają twórcy „raportu”. Układ dziesiątkowy, 
operujący 
dziewięcioma liczbami podstawowymi z dziesiątym zerem, wydaje się nam oczywisty 
i 
jedyny, nie jest on jednak taki dla matematyków. Przyjęliśmy go, ponieważ mamy u 
rąk 
dziesięć palców, a dłonie były liczydłami naszych przodków w czasach 
zamierzchłych. 
Teoretycznie jednak możliwa jest dowolna ilość takich układów, poczynając od 
dwójkowego, 
w którym istnieją tylko dwie liczby, zero i jedynka, poprzez trójkowy, 
czwórkowy, piątkowy i 
tak dalej, w nieskończoność. W czasie swoich prac Komisja Tłumaczy ograniczyła 
się ze 
względów praktycznych do siedemdziesięciu dziewięciu układów — od trójkowego do 
osiemdziesiątkowego. Zadanie więc brzmiało: przejrzeć miliony drgań, 
magnetycznych i dla 
każdego drgnienia obliczyć jego wartość w siedemdziesięciu dziewięciu układach 
liczbowych; już to samo dawało z górą bilion obliczeń, lecz był to tylko 
początek, albowiem 
uzyskane wyniki należało przejrzeć, szukając wśród nich takich, które 
odpowiadałyby stałym 
fizycznym. Stałych zaś, takich jak naboje i wagi atomowe pierwiastków, jest 
kilkaset. Ale i to 
jeszcze nie wszystko, ponieważ w tak ogromnym morzu liczb trafić się mogły 
rezultaty 
odpowiadające jednej ze stałych całkiem przypadkowo. Trzeba więc było puścić w 
ruch 
obliczenia sprawdzające. Całokształt tych prac, które były dopiero wstępem do 
właściwego 
przekładu, zająłby, jak obliczono, tysiącowi najbieglejszych rachmistrzów całe 
życie. 
Tymczasem dokonano ich w ciągu dwudziestu siedmiu dni.
Do dyspozycji Komisji Tłumaczy był największy podówczas na świecie Mózg 
Elektronowy, potężna maszyna, zajmująca cztery kondygnacje Instytutu 
Matematycznego w 
Leningradzie.
Pracą tego olbrzyma kierował sztab specjalistów z Nastawni Sterującej, 
umieszczonej na 
najwyższym piętrze Instytutu. Tam to wydano Mózgowi rozkaz, że ma rozpatrzyć 
wszystkie 
znaki „raportu” poszukując w nich podobieństwa do stałych fizycznych; ma to 
wykonać za 
każdym razem we wszystkich zadanych układach liczbowych, od dwójkowego do 
osiemdziesiątkowego, a odnalezione w ten sposób wyniki sprawdzać, każdy zaś etap 
swej 
pracy odnotowywać i podawać natychmiast do wiadomości.
Centralna Nastawnia była okrągłą salą z białego marmuru, w którym płonęły 
zielonkawe 
ekrany. Pojawiły się na nich wyniki postępujących operacji. Od chwili kiedy 
pierwsze taśmy 
perforowane, niosąc rozkazy, znikły w głębi mechanizmu i kiedy zapaliły się 
sygnały, aż do 
momentu, w którym czerwone lampki kontrolne zgasły, upłynęło sześćset 
czterdzieści jeden 
godzin nieprzerwanej pracy. W tym czasie Mózg wykonywał po pięć milionów 
obliczeń na 
sekundę, nie ustając dniem ani nocą, podczas gdy dyżurujący uczeni zmieniali się 
sześć razy 
dziennie. Niepodobna oddać ogromu dokonanej pracy. Dość powiedzieć, że język 
„raportu” 
przypominał, jak się okazało, nie tyle mowę, ile raczej niezwykłą muzykę, 
ponieważ to, co 
odpowiada ziemskim słowom, występowało w nim jak gdyby w rozmaitych „tonacjach”.
Kilka razy nawet olbrzymia pojemność Mózgu okazywała się niedostateczna dla 
przeprowadzenia wszystkich niezbędnych obliczeń. W takich chwilach automatyczne 
przekaźniki włączały kable podziemne łączące Główny Mózg z innymi, które również 
znajdowały się w obrębie Leningradu. Najczęściej przychodził z pomocą Mózg 
Elektronowy 
Instytutu Aerodynamiki Teoretycznej.
Nadeszła wreszcie chwila, w której na ekranach zaświeciły wynikł. Brzęczyki 
odezwały 
się w Nastawni wysokimi głosami, ale i bez ich wezwania wszyscy dyżurni oderwali 
się od 
pulpitów, wpatrzeni w pierwsze dostępne ludzkiemu pojmowaniu pojęcia „raportu”…
Pierwsze odczytane zdanie brzmiało:
krzem tlen glin tlen azot tlen wodór tlen
Oznaczało ono Ziemię.
Cztery powtórzenia słowa „tlen” zapisane były różną częstotliwością drgań. 
Zrozumiano, 
że „raport” mówi w tym miejscu o właściwościach fizycznych Ziemi. Tlenki krzemu 
i glinu 
— to główne składniki skorupy naszej planety, otoczonej azotem i tlenem 
powietrza oraz 
pokrytej podtlenkiem wodoru — wodą mórz i oceanów. Ale to proste pozornie zdanie 
mówiło 
znacznie więcej. Po pierwsze, wyrażenia takie, jak krzem, glin, tlen, posiadały 
pewne cechy, 
które, występując gdzie indziej w czystej postaci, oznaczały w ogóle „materię”. 
Po drugie, 
całe to zdanie z ośmiu wyrazów poddane było pewnej wyższorzędnej funkcji, która 
odpowiada powierzchni zakrzywionej. Chodziło mianowicie o powierzchnię kulistą, 
to jest 
właśnie o skorupę Ziemi.
Odtąd rozszyfrowanie „raportu” poszło już sprawniej, choć nie brak było miejsc 
niejasnych, które wzbudzały gorące spory. W miarę postępowania prac wyłaniał się 
ogólny 
obraz Ziemi i świata, widziany po raz pierwszy w historii przez istoty nie 
będące ludźmi. 
„Raport” był podzielony na kilka części. Wstępna zawierała opis fizyczny naszego 
globu, 
jego rzeźby terenu, ukształtowania lądów i mórz oraz ich składu chemicznego. Nie 
tu jednak 
kryły się trudności. Pierwszy rozdźwięk powstał wśród tłumaczy, gdy doszli do 
miejsca, w 
którym „raport” mówił o miastach ziemskich. Nieznanym istotom udało się pomimo 
wielkiej 
chyżości i wysokości, na jakiej odbywał się lot pocisku, dostrzec planowe 
zagospodarowanie 
naszej planety: fabryki, domy, drogi, a nawet ludzi na polach i ulicach. 
Niepojęte było jednak 
to, że w ogólnym opisie dostrzeżonych zjawisk traktowały ludzi jako coś najmniej 
ważnego i 
zdawały się nie przypisywać im roli budowniczych i konstruktorów cywilizacji 
ziemskiej. 
„Raport” nazywał ludzi „długimi kroplami” (jak wynikało z objaśnienia, chodziło 
o 
„ciągliwą, miękką substancję”, z której zbudowane są nasze ciała) i uważał ich 
za cząstki 
jakiejś większej, jednorodnej masy, od której tylko chwilowo wyosobnili się w 
postaci owych 
„kropel”. Masa taka musiała być dla autorów „raportu” czymś powszechnym i dobrze 
znanym, ponieważ wyrażali przypuszczenie, że ludzie utworzeni są z podobnej 
substancji, 
co… (tu następowało słowo nie przetłumaczone, bo nie istniejące w żadnym 
ziemskim 
języku). W dalszej części „raportu” opisane były miasta, domy mieszkalne oraz 
rozmaite 
urządzenia, jak na przykład sieci kolejowe, dworce, porty, z tak dużą 
dokładnością, że 
czytających ogarniał mimowolny podziw dla precyzji instrumentów obserwacyjnych, 
jakimi 
musieli się posługiwać podróżni statku międzyplanetarnego. I tutaj jednak u 
podstawy opisu 
leżało to samo całkowite i niepojętne odwrócenie pojęć: autorzy „raportu” 
usilnie 
poszukiwała’ twórców ziemskiej cywilizacji technicznej, nawet nie domyślając się 
ich w 
ludziach. To, że dostrzegali przy tym ludzi, nie ulegało wątpliwości, bo kilka 
zdań dalej 
napomykali: „w polu widzenia pełznie sporo długich kropel”.
Rozważywszy dobrze tę część „raportu” uczeni doszli do wniosku, że to 
przestawienie 
pojęć, to „nieporozumienie” nie jest bynajmniej przypadkiem, lecz że w nim 
właśni(e kryje 
się tajemnica nieznanych istot. Na nowy, choć także niezupełnie jasny ślad 
naprowadziła ich 
zwięzła uwaga w dalszej części „raportu”. Powtarzając wypowiedziane już 
poprzednio 
zdanie, że nigdzie nie można spostrzec twórców urządzeń technicznych, autorzy 
„raportu” 
dodawali: „być może dlatego, że są oni… (tu następuje znów słowo nie 
przetłumaczone) 
rozmiarów”.
Klucz do tajemnicy zdawał się leżeć właśnie w zagadkowym słowie. Przypuszczenie, 
że 
jest to przymiotnik taki, jak „mały” lub „drobny”, trzeba było odrzucić, 
ponieważ 
przymiotniki cechuje inne ukształtowanie drgań magnetycznych w języku „raportu”. 
Gdyby 
to był zaimek, zdanie mogłoby brzmieć: „że są oni naszych rozmiarów”.
Badanie wykazało, że najmniejsze przedmioty, jakie nieznane stworzenia zdołały 
dostrzec 
z wysokości swego przylotu nad Ziemią, posiadały rozmiary siedmiu lub ośmiu 
centymetrów. 
Jeżeli więc przypuszczały, że nie mogą dojrzeć poszukiwanych przez siebie 
„twórców 
cywilizacji ziemskiej” dlatego, iż „są oni ich rozmiarów”, to z tego wynikałoby, 
:jż nieznane 
istoty są stosunkowo bardzo małe — nie przekraczają w każdym razie wielkości 
ośmiu 
centymetrów. Jest Ho jedyne miejsce „raportu”, z którego można było sądzić o ich 
rozmiarach. Niestety, całe to przypuszczenie jest niezwykle kruche, ponieważ w 
języku 
„raportu” nie odnaleziono ani jednego zaimka takiego, jak „my”, „ja”, „nasze” 
itp.
W dalszej części „raportu” spotyka się mnożące się ku końcowi „białe plamy”, to 
jest 
miejsca nie odczytane już to z powodu osłabienia zapisu magnetycznego, już to 
dlatego, że 
występowały tam pojęcia, których nie dało się odcyfrować ani za pomocą analizy 
drgań, ani 
też metodą „prób i błędów”, to jest podstawiania prawdopodobnych terminów, którą 
z 
nieubłaganą wprost, cierpliwością stosowała mieszana grupa matematyków–
operacjonistów i 
językoznawców.
Zakończenie „raportu” stanowi krótki, nadzwyczaj rzeczowy opis tragedii, jaką 
zakończył 
się lot pocisku. Są to dane przyrządów pomiarowych, wykazujące gwałtownie 
rosnącą 
szybkość rozpadu atomowego, olbrzymi wzrost temperatury oraz zaburzenia pracy 
silników 
napędowych. Potem znaki magnetyczne uległy zamazaniu. Następuje krótka strefa 
ciszy, a 
dalej dwa wyraźnie czytelne słowa „zabezpieczenia spalone”. Na tym „raport” się 
urywa.
Jakeśmy powiedzieli, uczeni znali już jego treść w ogólnych zarysach, ponieważ 
zaś było 
prawdopodobne, że odczytanie ustępów dotąd zagadkowych nie przyniesie, poza 
szczegółami, nic zasadniczo nowego, Komisja Tłumaczy przystąpiła do następnej 
fazy prac, 
wyłaniając z siebie trzy nowe sekcje, z których każda poświęciła się innemu 
zagadnieniu. 
Pierwsza, pod przewodnictwem profesora Kluevera, miała za zadanie zebrać i 
rozszerzyć 
nasze wiadomości o nieznanych istotach.
Większość stanowili w niej przyrodnicy, a więc biologowie, zoologowie, botanicy 
i 
lekarze, był też jeden specjalista z zakresu młodej, lecz rozwijającej się nauki 
— 
astrobiologii, która bada przejawy życia na innych niż Ziemia ciałach 
niebieskich.
Druga sekcja sprawdzała przekład „raportu”, zestawiając go z oryginałem, owym 
słynnym 
drutem namagnesowanym, który wydobyto z podziemnego skarbca Instytutu 
Meteorytyki. 
Trzecia wreszcie i ostatnia sekcja ślęczała nad nie odcyfrowanymi dotąd ustępami 
„raportu”. 
Było w niej wielu matematyków i fizyków, którzy przesiadywali przeważnie w 
Centralnej 
Nastawni Mózgu Elektronowego, każąc mu bez przerwy trawić nieprawdopodobnie 
zawiłe 
obliczenia. Wywołało to nawet lekkie starcie z biologami, którzy twierdzili, że 
Instytut 
Matematyki został okupowany przez fizyków, a ci uniemożliwiają im korzystanie z 
Mózgu 
Elektronowego.
W czasie kiedy miliony ludzi na całym świecie dzięki radiu, prasie i telewizji 
zapoznawały 
się z treścią opublikowanej części „raportu”, w pracach Komisji Tłumaczy zaszedł 
zwrot 
dramatyczny.
Wstępem jak gdyby do głównego odkrycia była dyskusja w sekcji biologów, na którą 
zaproszono w charakterze gościa i doradcy Czandrasekara, wielkiego matematyka 
hinduskiego. Nawiązując do wspomnianego przedtem ustępu „raportu”, z którego 
zdawało się 
wynikać, że nieznane istoty są małych rozmiarów, jeden z uczonych wysunął 
przypuszczenie, 
że są to owady żyjące gromadnie jak pszczoły czy mrówki, lecz o nieporównanie 
wyższej 
inteligencji. Przewodniczący sekcji, profesor Kluever, powiedział na to:
— Wielka inteligencja oznacza wielki mózg. Tymczasem owady nie mogą mieć 
wielkiego 
mózgu z tego samego powodu, dla którego nie mogą posiadać wielkiego ciała. Na to 
nie 
pozwala ich budowa. Ich system oddechowy nie potrafi dostarczyć dość tlenu przy 
rozmiarach ciała przekraczających kilka centymetrów i to jest właśnie przyczyną, 
że nie 
istnieją i nigdy nie istniały bardzo wielkie owady.
Oponent zauważył, że system oddechowy nieznanych istot mógłby być zupełnie inny. 
Profesor Kluever odparł, że owady, które mają inny system nerwowy i oddychają 
inaczej niż 
owady, nie są, według niego, owadami… Równie dobrze można by zwierzęta nazwać 
roślinami wyposażonymi w układ nerwowy, krwionośny i mięśniowy. Cóż bowiem za 
cecha 
pozostaje w jednym i drugim wypadku nie zmieniona oprócz pustej nazwy?
Wywiązała się gorąca dyskusja, w której każda strona broniła swoich argumentów. 
Można 
było sądzić, że wieczór upłynie na jałowym sporze, gdy o głos poprosił profesor 
Czandrasekar, który przysłuchiwał się dotąd obradom w milczeniu,
— Przyszedłem tu z pewnym pomysłem — powiedział — który, być może. rzuci trochę 
światła na omawiany problem. Przestudiowałem dokładnie zeznania naocznych 
świadków 
upadku meteoru tunguskiego. Wszyscy oni zauważyli, że w czasie pojawienia się 
meteoru 
widać było na ziemi cienie takich przedmiotów, jak drzewa i domy, a cienie te 
poruszały się 
w stronę przeciwną do kierunku jego lotu. Z tego wynika, że „raport”, 
przynajmniej w swej 
części końcowej, nie został spisany przez istoty żywe.
Twierdzenie to zdumiało obecnych w najwyższym stopniu: wpatrywali się w 
matematyka, 
który, podszedłszy do tablicy, wyszukał większy kawałek kredy i od razu 
przystąpił do 
obliczeń. Dowód jego szedł taką drogą: w chwili upadku panowała słoneczna 
pogoda, a więc 
jeżeli przedmioty rzucały w świetle meteoru cienie na miejscach słonecznych, to 
blask 
meteoru był na pewno silniejszy od słonecznego. Oczywiście i jego temperatura 
musiała być 
wyższa od słonecznej. Znając czas przebywania meteoru w obrębie atmosfery 
ziemskiej, 
profesor obliczył, że niezależnie od tego, jaka była grubość powłoki statku, w 
jego wnętrzu 
musiała panować ciepłota nie niższa od sześciuset stopni. Takich warunków nie 
mogłaby, 
oczywiście, znieść żadna istota żywa. A jednak „raport” prowadzony był przez 
cały czas lotu 
aż do chwili katastrofy. A więc: albo notowały go przyrządy automatyczne i w 
rakiecie w 
ogóle nie było nikogo, albo też nieznane istoty posiadają ustrój zbudowany 
inaczej niż 
organizmy zwierząt i roślin.
Biologowie wysłuchali Czandrasekara z nadzwyczajną uwagą i uznawszy dowód za 
przekonujący, postanowili zapoznać z nim nazajutrz zgromadzenie ogólne Komisji 
Tłumaczy. 
Gdy jednak zjawili się rano w Małej Sali Instytutu, zaproszono ich, jak 
wszystkich zresztą 
uczonych, do Wielkiej Sali Kolumnowej na nadzwyczajne posiedzenie z tajnym 
porządkiem 
dziennym. Wzbudziło to powszechne zdziwienie, gdyż dotąd Komisja nie stosowała 
takich 
rygorów. Posiedzenie odbywało się przy drzwiach zamkniętych i bez zapraszanych 
zazwyczaj 
gości. Profesor Ramon y Carral z Instituto Nacional del Astronomia w Veracruz, 
który w dniu 
tym przewodniczył obradom, oświadczył, że trzecia sekcja odkryła w czasie swych 
prac fakt 
niezmiernie doniosły, którego natychmiastowe zbadanie jest sprawą najwyższej 
wagi, jako że 
mogą od tego zależeć losy całego świata. Następnie oddał głos profesorowi Lao–
Czu. Fizyk 
chiński przemawiał do mikrofonu nie ze swego miejsca, jako to zwykle czyniono, 
lecz wszedł 
na podium prezydialne, zapewne dlatego, że chciał widzieć wszystkich, do których 
mówił.
Głosem niezbyt donośnym, lecz słyszalnym w całej sali powiedział, że został 
upoważniony 
przez trzecią sekcję do przedstawienia szanownemu zgromadzeniu odkrycia 
niezwykłej wagi, 
którego doniosłości nikt nie potrafi jeszcze docenić.
O ile wielkie słowa, którymi przewodniczący poprzedził wykład, nikogo 
szczególnie nie 
zadziwiły, albowiem stary astronom meksykański znany był ze swego południowego 
temperamentu, to pierwsze zdanie fizyka zelektryzowało całą salę, gdyż Lao–Czu 
był jednym 
z najtrzeźwiejszych i najbardziej krytycznych umysłów Komisji Tłumaczy.
W dalszym ciągu swego przemówienia Lao–Czu opowiedział o nowej metodzie 
odczytywania „raportu”, którą zastosowała trzecia sekcja. Polegała ona na 
fotografowaniu 
pomieniami Roentgena tych części drutu, których namagnesowanie uległo zatarciu. 
Na 
zakończenie Lao–Czu podał dosłowny tekst ustępu, jaki udało się odczytać tą 
metodą. 
Brzmiał on:
Po drugim elemencie obrotowym przystąpi się, do napromieniowania planety. Kiedy 
stężenie jonizacyjne opadnie do połowy, rozpocznie się Wielki Ruch.
W wypełnionej po brzegi sali panowała śmiertelna cisza. Nie słychać było ani 
oddechów, 
ani nawet zwykłego poskrzypywania krzeseł. Widziało się ludzi o zamkniętych z 
wytężenia 
uwagi oczach, przyciskających oburącz słuchawki do uszu. Niektórzy notowali 
gorączkowo 
słowa fizyka chińskiego. Powtórzywszy dwa razy przetłumaczony ustęp, Lao–Czu 
powiedział, że trzecia sekcja skłonna jest rozumieć go tak: element obrotowy 
jest to jakaś 
jednostka czasu, odpowiadająca dość długiemu okresowi, który można zapewne 
porównać z 
rokiem ziemskim. Co oznacza „napromieniowanie planety”? Oczywiście, zadziałanie 
jakimś 
rodzajem energii promienistej, która wywołuje jonizację. O jaką planetę chodzi? 
Nie jest to 
zupełnie pewne, gdyż ustęp należy do zrekonstruowanych i był przedtem zupełnie 
nieczytelny, lecz pewne znamiona przemawiają za tym, że chodzi o naszą planetę, 
o Ziemię. 
Jaki cel może mieć jej napromieniowanie? I to nie jest zupełnie pewne, mówił 
Lao–Czu, ale 
nieznane istoty zdają się wyrażać chęć skierowania na Ziemię potężnego ładunku 
energii, a 
kiedy działanie jej po pewnym czasie ustanie, zacznie się „Wielki Ruch”. Jeżeli 
przez „Wielki 
Ruch” rozumieć napływ nieznanych istot na naszą planetę, to wymieniony ustęp 
może 
posiadać już tylko jedno znaczenie: nieznane istoty zamierzają zniszczyć życie 
na Ziemi, by 
się na niej osiedlić. W końcowych słowach fizyk podkreślił, że wszystko to brzmi 
fantastycznie i nieprawdopodobnie, a poszczególne człony rozumowania, z którego 
wypływa 
wymieniony wniosek o „inwazji na Ziemię”, łączą się dosyć luźno. Jednakże trudno 
w tej 
sytuacji być nadmiernie krytycznym i stosować surowe rygory naukowe, gdyż idzie 
o coś nie 
znanego jeszcze w historii, a mianowicie o zagrożenie bytu całej ludzkości. Jest 
to 
niebezpieczeństwo tak olbrzymie, że należy rozważyć jego możliwość, nawet jeśli 
wydaje się 
nader nieprawdopodobne. Przewodniczący, profesor y Carral, zabrał głos nawołując 
obecnych do skupienia i spokoju, po czym rozpoczęła się dyskusja. Niektórzy 
sądzili, że 
wniosek wyciągnięto prawidłowo, ale rzecz nie przedstawia się groźnie, ponieważ 
statek 
międzyplanetarny był tylko pierwszym zwiadem i masowa inwazja na Ziemię miała 
zapewne 
nastąpić dopiero po jego pomyślnym powrocie z wyprawy. Ponieważ spotkała go 
katastrofa, 
niebezpieczeństwo — jeśli w ogóle istniało — znikło. Najlepszym dowodem jest to, 
że od 
katastrofy upłynęło niemal sto lat w zupełnym spokoju. Inni odpowiadali, że sto 
lat jest 
stosunkowo długim okresem tylko w pojęciu ludzkim. Być może — argumentowali — 
element obrotowy równa się dwustu latom albo i większej ich ilości. Nieznane 
istoty mogą 
być stworzeniami bardzo długowiecznymi. Gdzież pewność, że nie mierzą swego 
istnienia 
tysiącleciami?
Przewodniczący poprosił pierwszą sekcję o wypowiedź na temat natury nieznanych 
istot, 
które z wędrowców przybyłych z głębi wszechświata, otoczonych dotąd powszechnym 
zaciekawieniem i podziwem, przemieniły się nagle w śmiertelnych wrogów 
ludzkości.
Biologowie wydelegowali Czandrasekara, który zapoznał zgromadzenie ze swoim 
dowodem. W odpowiedzi jeden z fizyków zauważył, że zagadnienie ujmowano, być 
może, od 
początku zupełnie fałszywie: kto wie, czy cały statek międzyplanetarny nie był 
po prostu 
jednym ogromnym „mózgiem mechanicznym”, wyposażonym w inicjatywę i umiejętność 
samodzielnego działania. Istoty, które go zbudowały, nie musiały więc wcale 
znajdować się 
na pokładzie. W takim ujęciu wszystkie osobliwości „raportu” stanowiły cechy 
owego 
„mózgu mechanicznego”, który go spisał, a nie nieznanych istot, o których w 
takim wypadku 
nicnie byłoby wiadomo. Cała sprawa wróciła do punktu wyjścia.
Komisja Tłumaczy znalazła się w niesłychanie ciężkim położeniu. Jak należało 
ustosunkować się do problemu zagrożenia ludzkości? Czy takie zagrożenie w ogóle 
istniało? 
Być może, nieznane istoty rzeczywiście zamierzały ongi skolonizować Ziemię, ale 
czy ich 
zamiary oparte były na realnych możliwościach?
O pierwszej w nocy przewodniczący przerwał dyskusję. Zamykając posiedzenie 
oświadczył, że następne odbędzie się dopiero za dwa dni, ponieważ jest nadzieja, 
iż do tego 
czasu sekcja astrofizyków, wzmocniona najwybitniejszymi matematykami, będzie 
mogła 
przedstawić zgromadzeniu ogólnemu nowe fakty, dotyczące pochodzenia nieznanych 
istot.
Mało kto wiedział, że prace astrofizyków, o których wspomniał przewodniczący, 
toczyły 
się już od północy dnia poprzedniego, to znaczy od chwili, w której prezydium 
Komisji 
zapoznało się z ustępem „raportu” przetłumaczonym przez trzecią sekcję.
Na najwyższej kondygnacji Instytutu Matematycznego przebywało w zupełnym 
odosobnieniu jedenastu uczonych. W czasie gdy Lao–Czu i Czandrasekar byli na 
posiedzeniu 
Komisji Tłumaczy, kierownictwo wszystkimi pracami Mózgu Elektronowego objął 
astrofizyk 
Arseniew. Zestawił on dane liczbowe o locie pocisku z jego przypuszczalną 
szybkością, z 
mocą silników, a wreszcie z mapami gwiezdnymi nieba z 1908 roku. Nadzwyczaj 
trudny 
rachunek, polegający na nieustannym wybieraniu kilku określonych wielkości 
spośród 
wieluset tysięcy możliwych, został przeprowadzony po 29 godzinach nieprzerwanej 
pracy. 
Półtora dnia po posiedzeniu, na którym członkowie Komisji zapoznali się z 
fatalnym 
ustępem, trzej uczeni, stojąc przed czołową tarcza Mózgu, odczytali ostatnie 
wyrazy wyniku i 
w milczeniu spojrzeli na siebie. Arseniew podszedł bliżej i z wysokości swego 
ogromnego 
wzrostu patrzył na mżący zielonkawym blaskiem otwór ekranu katodowego. Rzecz nie 
ulegała wątpliwości. Statek został wystrzelony z planety naszego układu 
słonecznego, i to 
takiej, której orbita leży wewnątrz orbity Ziemi. Były więc do wyboru dwie 
planety: Merkury 
i Wenus. I znów uczeni pochylili się nad metalowymi stołami, znów padły krótkie 
słowa.
Na pulpitach sterujących podnosiły się i pochylały białe klawisze kontaktów. Z 
ledwo 
słyszalnym poszumem włączały się w pracę tysiące nowych obwodów. W szerokich 
szczelinach tablic rozdzielczych płonęły purpurowe lampki kontrolne. Kiedy po 
raz ostatni na 
ekranach zadrgały białawe linie, wszystko stało się jasne. Merkury, ten glob 
wulkaniczny z 
lawy i popiołów, najbliższy Słońcu, zwracający ku niemu zawsze tę samą półkulę, 
pozbawiony atmosfery, nie wchodził w rachubę. Pozostawała więc okryta lśniąco–
białymi 
chmurami, które od niepamiętnych czasów przesłaniają jej powierzchnię przed 
okiem ludzi, 
gwiazda poranna — Wenus.
PLANETA WENUS
Było po północy. Posiedzenie Komisji ciągnęło się już siedem godzin nad stołami, 
na 
których spoczywały stosy wykresów i taśm fotograficznych. Wchodzących na salę 
członków 
sekcji astrofizycznej przywitało nagłe zamilknięcie zgromadzonych. Wszyscy 
wpatrywali się 
w Arseniewa, Czandrasekara i Lao–Czu, lecz z twarzy ich niczego nie można było 
wyczytać. 
Zmierzali ku swoim miejscom, a za nimi szło kilkunastu współpracowników i 
asystentów. 
Kiedy Arseniew zakomunikował wyniki obliczeń, zapadła cisza.
— A więc Wenus? — pytał ktoś z głębi sali. Arseniew nie odpowiadając usiadł i 
zaczai 
rozkładać
przed sobą przyniesione papiery.
— Czy nie ma możliwości omyłki? — spytał ten sam głos od stołu biologów.
Mówił docent Sturdy, niski mężczyzna o czerwonej apoplektycznej twarzy i gęstych 
włosach.
— Mózg Elektronowy myli się niekiedy — odparł Arseniew. — Co prawda jeden błąd 
zdarza się na sześć trylionów obliczeń, ale weźmiemy to pod uwagę i jeszcze tej 
nocy 
powtórzymy obliczenia.
— Nie to miałem na myśli — nastawa! biolog. — Chodzi mi o teoretyczne założenia 
rachunku. Czy nie może być w nich błędu?
Arseniew obiema rękami przygładził papiery. Był on jedną z najbardziej 
charakterystycznych osobistości Komisji Tłumaczy. Jasnowłosy, olbrzymi, z 
pochylonymi 
lekko barami, zdawał się zbudowany według jakiejś zamierzchłej proporcji 
wspaniałomyślnego nadmiaru. W trzydziestym roku życia dokonał głównego swego 
dzieła, 
wyjaśniając w nowej teorii szereg zjawisk podatomowych. Teraz liczył lat 
trzydzieści siedem. 
Górując głową nad sąsiadami, chociaż siedział, przez kilka chwil patrzał na 
oponenta, jakby 
przygotowując się do dłuższej odpowiedzi, i wszyscy drgnęli, kiedy swoim niskim 
głosem 
wyrzekł tylko jedno słowo:
— Nie.
Przewodniczący, którym w tym dniu był niemiecki biolog, profesor Kluever z 
Lipska, 
zaproponował, aby jeden z astronomów powiedział niespecjalistom to wszystko o 
planecie 
Wenus, co może się łączyć z omawianym problemem. Wniosek przeszedł. Sekcja 
astrofizyków wydelegowała po chwili planetologa, doktora Behrensa, który zaraz 
wstał i 
włączył mikrofon przed swoim miejscem. Był to młody człowiek o chłopięcym 
wyglądzie, 
szczupły, prawie chudy, o trochę porywczych ruchach. W czasie swego wykładu 
bawił się 
zdjętymi okularami, patrząc oczami niepewnymi, jak zwykle krótkowidze. Arseniew 
rozmawiał tymczasem szeptem z kolegami i przechylając swą wielką postać przez 
oparcie 
fotela, dawał jakieś wskazówki asystentom, którzy zapisywali je stenograficznie 
i wychodzili 
na palcach. Chociaż wszyscy przysłuchiwali się Behrensowi, na sali wyczuwało się 
niepokój. 
Głowy pochylały się ku sobie, to tu, to tam polatywały szepty. Tymczasem w 
słuchawkach 
wielojęzycznym naraz głosem przemawiał młody astronom.
— Wenus — rozpoczął — druga planeta naszego układu słonecznego, posiada o 3% 
mniejszą średnicę i o 23% mniejszą masę od Ziemi. Ponieważ zawsze przebywa na 
niebie w 
pobliżu Słońca, jest dla obserwacji obiektem niewdzięcznym. Jej odległość od nas 
waha się 
od 250 milionów kilometrów w górnym złączeniu ze Słońcem do 40 milionów 
kilometrów w 
złączeniu dolnym.
Tu Behrens spojrzał trochę niepewnie w stronę językoznawców. Nie wiedział, czy 
rozumieją terminy astronomiczne, lecz siwi uczeni słuchali z taka uwagą, że 
lękając się ich 
urazić ciągnął dalej:
— Według najnowszych badań czas obrotu Wenus jest znacznie dłuższy niż czas 
obrotu 
Ziemi i wynosi 18 dni. Metodami optycznymi nie można było tego dawniej 
stwierdzić, 
ponieważ nie widzimy nigdy powierzchni planety. Zasłania ją lita powłoka chmur. 
Ostatnio 
czynione były próby przebicia się do powierzchni planety za pomocą teletaktorów. 
Szanowni 
koledzy wiedzą zapewne, że chodzi o nowy typ teleskopu radarowego, wysyłającego 
ultrakrótkie fale radiowe. Jednakże i te próby nie powiodły się, potwierdzając 
raz jeszcze 
dawne przypuszczenie Wildta, że chmury Wenus nie są z pary wodnej ani z 
substancji ciekłej, 
lecz składają się z dużych cząstek stałych, kryształów, bardzo silnie 
rozpraszających 
promieniowanie. Dlatego właśnie Wenus posiada tak silny blask i po Słońcu i 
Księżycu 
stanowi najjaśniejsze ciało na naszym niebie. Atmosfera planety, rozmiarami 
dorównująca 
ziemskiej, różni się od niej zupełnie pod względem składu chemicznego. Analiza 
spektroskopowa wykazuje na Wenus nie więcej niż 5% tej ilości pary wodnej i 
tlenu, jaka 
znajduje się na Ziemi, za to dwutlenek węgla, którego u nas jest zaledwie 0,3%, 
stanowi tam 
główny składnik atmosfery. Pozostaje jeszcze do omówienia skład chmur, który 
przez długie 
lata stanowił zupełną zagadkę. Posiadane dziś wiadomości pozwalają sądzić, że 
chmury te 
utworzone są z pierzastych kryształów formaldehydu, a raczej związku, jaki 
formalina tworzy 
pod wpływem promieni nadfiołkowych. Ponieważ planeta obraca się bardzo powoli, 
powstają 
wielkie, dochodzące do 90 stopni różnice temperatury pomiędzy półkulą dzienną i 
nocną. 
Powodują one nadzwyczaj silne ruchy mas powietrznych, zwłaszcza na terminatorze, 
to jest 
linii oddzielającej półkulę oświetloną od nieoświetlonej. Należy więc sądzić, że 
każdemu 
porankowi i wieczorowi towarzyszą na Wenus orkany i burze kolosalnej siły. Wiatr 
może tam 
osiągnąć 250 kilometrów na godzinę, szybkość spotykaną na Ziemi jedynie w czasie 
najgwałtowniejszych burz śniegowych w okolicach bieguna południowego. Co się 
tyczy 
ukształtowania powierzchni planety, to niestety niczego pewnego nie mogę o tym 
kolegom 
powiedzieć. Ostatnio ukazały się bardzo ciekawe prace Jellingtona i Schraegera, 
którzy 
przypuszczają, że skorupa Wenus może być zbudowana z tego, co na Ziemi jest 
tylko 
sztucznym wytworem rąk człowieczych, a mianowicie z mas plastycznych podobnych 
do 
galalitu i winylitu. Komunikuję to szanownym kolegom jako pewnego rodzaju 
curiosum, 
ponieważ na poparcie tej hipotezy nie posiadamy żadnych danych.
Zaledwie Behrens, skłoniwszy się niezręcznie, usiadł, o głos poprosił docent 
Sturdy, który 
pytał przedtem Arseniewa o możliwość pomyłki w obliczeniach.
— Zastrzeżenia moje potwierdził w zupełności wykład doktora Behrensa — 
powiedział. 
— Jest oczywiste, że wymienione warunki fizyczne, w szczególności brak tlenu i 
wody, oraz 
obecność chmur, które czynią z planety po prostu olbrzymi zbiornik formaliny, 
wykluczają 
możliwość istnienia na niej istot żywych. Pan jest tego samego zdania, prawda, 
doktorze 
Behrens?
Behrens znów zdjął okulary i przecierając je skrupulatnie, odpowiedział, że z 
końcem XIX 
wieku pewien znakomity uczony napisał bardzo logicznie zbudowany traktat, w 
którym 
udowodnił, że człowiek nigdy nie zbuduje cięższej od powietrza maszyny do 
latania, że 
gdyby nawet taką maszynę udało się zbudować, to nie mogłaby oderwać się od 
ziemi, gdyby 
zaś (co już jest zupełnie wykluczone) mimo wszystko wzleciała, to w żaden sposób 
nie można 
by nią kierować. Ponieważ — zakończył Behrens — nie chciałbym być podobny do 
tego 
uczonego, wolę nie odpowiedzieć docentowi Sturdy.
— Ależ trująca atmosfera Wenus wyklucza istnienie życia — żachnął się Sturdy. — 
Zamiast zajmować się anegdotami, przejdźmy lepiej do faktów! Faktem jest, że 
kilkadziesiąt 
lat temu spadła na Ziemię rakieta międzyplanetarna.
— W której, jak wykazał profesor Czandrasekar, nie było istot żywych — przerwał 
Sturdy’emu sąsiad.
— Dobrze! Nie było! Ale rakieta nie mogła pochodzić z Wenus, boby na tej 
planecie 
musieli istnieć jej konstruktorzy, to znaczy istoty żywe! Czy to nie jest 
oczywiste?!
Znowu zaległa krótka cisza, w której we wszystkich słuchawkach rozlegał się 
przyspieszony, astmatyczny oddech starego biologa. Potem Arseniew, ściągając 
swoje grube 
brwi, powiedział po raz drugi od rozpoczęcia dyskusji: — Nie.
I zmierzywszy spokojnym wzrokiem osłupiałego biologa, dodał:
— To nie jest oczywiste.
Tyle pewności było w jego głosie, że uczeni zastygli na sekundę, porażeni 
wywołanym 
obrazem niesamowitego świata, na którym istnieją myślące i działające, choć 
martwe istoty. 
Przewodniczący, profesor Kluever, wstał i spoglądając to w jedną, to w drugą 
stroną sali, 
podniósł ząkę.
— Proszę kolegów — rzekł — wpłynął nagle wniosek, aby zadać ogólnemu 
zgromadzeniu 
Komisji Tłumaczy trzy pytania, nad którymi odbędzie się oddzielna dyskusja. Oto 
one:
1. Czy należy sądzić, że nieznane istoty, zamieszkujące Wenus, zmierzają do 
zniszczenia 
życia na Ziemi?
2. Jeżeli tak, to czy należy uważać, że ludzkości może z ich strony zagrażać 
rzeczywiste 
niebezpieczeństwo?
3. Jeżeli tak, to czy możemy temu przeciwdziałać? O głos poprosił docent 
Dżugadze z 
sekcji logików.
— Uważam — powiedział — że w drodze głosowania można rozstrzygnąć tylko pierwsze 
pytanie, które odnosi się w większej mierze do naszych przekonań aniżeli do 
faktów. Zbyt 
słabo znamy język „raportu”, abyśmy byli stuprocentowo pewni znaczenia ustępu, w 
którym 
jest mowa o tak zwanej „inwazji na Ziemię”. Nie znając prawdy na pewno, zdani 
jesteśmy na 
nasze przypuszczenia i dlatego wszyscy możemy się na ten temat wypowiedzieć. 
Natomiast 
pozostałych pytań nie da się rozstrzygnąć w ten sposób, jak nie da się 
rozstrzygnąć 
głosowaniem, czy dach tego budynku jest ze szkła, czy z metalu. W tym celu 
należałoby po 
prostu spytać architekta, który go budował. Chodzi bowiem o pewne fakty wiadome 
specjalistom i oni muszą się w tej sprawie wypowiedzieć.
Wniosek logika przyjęto. Ponieważ sala była wyposażona w specjalne urządzenie, 
głosowanie szło nadzwyczaj sprawnie. Każdy uczony miał przed sobą trzy guziki: 
naciskając 
lewy, głosował „tak”, prawy — „nie”, przyciśniecie zaś środkowego oznaczało, iż 
wstrzymuje się od głosu.
Gdy przewodniczący dał znak, wszyscy wyciągnęli ręce ku przyciskom i po 
kilkunastu 
sekundach automat podał wynik. Z 76 członków Komisji Tłumaczy 68 odpowiedziało 
na 
pierwsze pytanie „tak”, 2 głosowało „nie”, a 6 wstrzymało się od głosu. Rzecz 
charakterystyczna: wstrzymującymi się byli wyłącznie logicy. Tak więc ogromna 
większość 
była zdania, iż fatalny ustęp „raportu” mówi o zamierzonej „przez nieznane 
istoty inwazji na 
Ziemię. Oznajmiwszy wynik głosowania, przewodniczący odłożył dalszy ciąg debat 
do 
wieczora dnia następnego. Do tego czasu miał zostać utworzony komitet dla 
zredagowania 
odpowiedzi na drugie i trzecie pytanie. Jakoż astrofizycy, inżynierowie, 
technologowie i 
chemicy atomowi ukonstytuowali tak zwaną sekcję specjalną, która obradowała w 
Małej Sali 
Instytutu przez całą noc do jedenastej rano, po czym członkowie jej udali się na 
odpoczynek, 
by o dziesiątej wieczorem zjawić się na plenarnym posiedzeniu Komisji Tłumaczy.
Referował kwestię profesor Lao–Czu. Na twarzach jego kolegów malowały się 
wyraźne 
ślady bezsenności. On jeden wyglądał tak jak zawsze, trzymał się bardzo prosto w 
swoim 
kusym trochę, ciemnym ubraniu, z czarnymi włosami, silnie przyczesanymi do 
okrągłej 
czaszki.
— Zanim przedstawię główny problem — rzekł Lao–Czu — pozwolę sobie odpowiedzieć 
na interpelację, którą mi przed chwilą przedłożono. Podpisał ją kolega Sturdy 
wraz z kilkoma 
członkami sekcji językoznawczej. Wymienieni koledzy rozumują następująco: 
ponieważ 
warunki panujące na Wenus są dla nas zabójcze, to i na odwrót: nasze warunki 
muszą być 
zabójcze dla jej mieszkańców. Stąd wniosek, że żadna rozsądna przyczyna nie 
mogłaby tych 
skądinąd rozumnych istot nakłonić do przybycia na Ziemię, gdyż nic dobrego by 
dla nich z 
tego nie wynikło. Otóż o pierwszej części tego wywodu mogę powiedzieć: non 
sequitur! Nie 
wynika! Szanowni koledzy sądzą, że jeżeli my nie możemy żyć na Wenerze, to i 
mieszkańcy 
Wenery nie mogą żyć na Ziemi. To nie wynika z przesłanek. My nie możemy żyć w 
wodzie, 
ale ryby dwudyszne mogą żyć na lądzie. Należy wyrazić żal, że docent Sturdy nie 
wzmocnił 
swego stronnictwa chociażby jednym logikiem.
Po sali przebiegł delikatny szmer, a uczony chiński z niezmąconym spokojem 
ciągnął 
dalej:
— Pozostaje jeszcze kwestia, co dobrego może wyniknąć dla mieszkańców Wenery z 
przybycia na Ziemie. Tutaj, w nadziei, że nie znudzę szanownego zgromadzenia, 
ośmielę się 
przytoczyć starą przypowieść mego wielkiego rodaka, filozofa Czuang–Tsy. 
Opowiada on, 
jak to raz dwu filozofów stało na mostku nad rzeczką, przypatrując się igrającym 
w wodzie 
rybkom.
Pierwszy z nich rzekł: „Spójrz, jak te rybki wirują i pluskają w wodzie. Na tym 
polega 
przyjemność ryb.” Na to drugi: „W jaki sposób ty, który nie jesteś rybą, możesz
wiedzieć, co jest przyjemne dla ryb?” A na to pierwszy: „A skąd ty, który nie 
jesteś mną, 
wiesz, że ja nie wiem, na czym polega przyjemność ryb?” Otóż ja, proszę kolegów, 
stoję na 
stanowisku tego drugiego filozofa. Mogę tylko zazdrościć szanownemu docentowi 
Sturdy, 
który tak dobrze wie, na czym polega przyjemność mieszkańców Wenery.
Rozległ się stłumiony śmiech zgromadzonych. Lao–Czu, odkładając kartę z 
pytaniem, 
ciągnął wciąż tak samo spokojnym głosem:
— Dwa postawione nam pytania — mówię „nam”, bo odpowiadam w imieniu sekcji 
specjalnej — potraktowaliśmy łącznie. Otóż sednem problemu jest, czy z jednej 
planety 
można porazić drugą. Na to pytanie odpowiadamy: tak jest, można. Ci z obecnych, 
których 
miałem radość gościć w naszej wielkiej stacji bewatronowej pod Pekinem, wiedzą 
doskonale, 
że półtora roku temu rozpoczęliśmy tam budowę miotacza szybkich deuteronów. Jest 
to 
urządzenie bardzo wielkie i potężne. Celem naszego przedsięwzięcia jest 
wystrzelenie 
ładunku szybkich deuteronów w Junonę, jedną z tych niewielkich planetek 
krążących wokół 
Słońca pomiędzy Marsem a Ziemią. Pocisk, który zamierzamy wysłać, musi 
całkowicie 
rozpylić planetką. Spodziewamy się, że reakcja ta da nam możność obserwowania 
małego 
pierścienia mgławicowego. Mówiąc po prostu, chcemy stworzyć sztuczny model, 
ilustrujący 
powstawanie systemów planetarnych. Mówię o tym projekcie, który od dawna jest 
już 
realizowany, ponieważ wyraźnie wykazuje on możliwość zniszczenia jednej planety 
przez 
działanie skierowane z drugiej. Oczywiście, planeta, którą obraliśmy sobie za 
cel, ma 
zaledwie około 190 kilometrów średnicy w porównaniu z 12 300 kilometrów średnicy 
Wenery czy 12 600 kilometrów średnicy Ziemi. Jednakowoż chodziło nam o zupełne 
rozbicie 
jej na atomy. Żeby zaś uniemożliwić istnienie życia na planecie takiej jak 
Ziemia, dość 
byłoby napromieniować ją ładunkiem deuteronów dwa razy większym od tego, jaki 
zamierzamy wystrzelić w Junonę. Tak więc na oba zadane pytania odpowiadamy 
twierdząco.
Sekcja, której opinię wyrażam — mówił dalej Lao–Czu — sądzi, że mamy przed sobą 
trzy 
drogi postępowania. Po pierwsze, nasunęła się myśl, aby napisać list w języku 
magnetycznym 
„raportu” i wysłać go za pomocą rakiety sterowanej na odległość. Niestety, 
posiadany przez 
nas zasób słów tego języka jest niewystarczający i nie pozwala na spisanie tego, 
co byśmy w 
takim dokumencie chcieli mieszkańcom Wenery zakomunikować. Potwierdziły to próby 
dokonane wczoraj w nocy. List można by oczywiście zredagować w jednym z języków 
ziemskich, lecz nie wiadomo, czy mieszkańcy Wenery spróbują odczytać go z takim 
nakładem trudów, z jakim my pracowaliśmy nad ich „raportem”. Po drugie, można 
wysłać na 
Wenus statek, który od roku dokonuje już lotów próbnych, a ostatnio odbył bez 
lądowania 
drogę Ziemia — Księżyc — Ziemia. Jak szanowni koledzy dobrze wiedzą, mam na 
myśli 
Kosmokratora, którego wylot na Marsa przewidziany był na pierwsze miesiące 
przyszłego 
roku. Wreszcie trzecia możliwość to wystrzelenie w Wenus pełnego ładunku 
deuteronów z 
naszej stacji bewatronowej pod Pekinem. Ten wariant postępowania jest oczywiście 
najprostszy i najradykalniejszy, jednakże sekcja specjalna jednogłośnie uważa go 
za 
niedopuszczalny, chociażby tylko dlatego, że tak zwana inwazja Wenery na Ziemię 
jest naszą 
nie sprawdzoną hipotezą.
Fizyk zamilkł. Skorzystał z tego jeden z uczonych pytając, czy dla 
rozstrzygnięcia tej 
niesłychanie ważnej kwestii, która, jak się wyraził, jest „osią obrotu” całej 
sprawy, nie można 
posłużyć się Mózgiem Elektronowym.
— Niestety, nie można — odparł Lao–Czu. — Ani Wielki Mózg, ani żaden inny 
mechanizm nie może przemienić skąpych wiadomości w obfite.
Lao–Czu spuścił głowę.
— Na tym kończę sprawozdanie sekcji specjalnej. Zamilkł, lecz nie siadł. 
Zamrugawszy 
kilka razy powiekami, rozejrzał się po sali i powiedział:
— Teraz, jako jeden z członków Komisji Tłumaczy, pragnę poddać pod głosowanie 
zgromadzenia następującą kwestię.
Spojrzał na małą kartkę trzymaną w ręku i czytał:
— „Środki, którymi rozporządzamy, są tak potężne, że pod względem technicznym 
jesteśmy zupełnie wolni, to znaczy wybór naszego postępowania wobec nieznanych 
istot nie 
jest skrępowany warunkami materialnymi i dlatego przenosi się do dziedziny ocen 
moralnych. Czy w takiej sytuacji powinniśmy zaatakować pierwsi, czy też dążyć do 
pokojowego rozwikłania konfliktu, nawet jeśli będzie to połączone z wielkimi 
trudnościami 
lub niebezpieczeństwem?” Lao–Czu opuścił dłoń z kartką. Cisza była taka, że 
wyraźnie 
słyszało się delikatny tykot wielkiego chronometru, umieszczonego wysoko ponad 
głowami 
członków prezydium. — Oto proponowany przeze mnie wniosek. Wiem, że nie jesteśmy 
upoważnieni do powzięcia takiej decyzji, sądzę jednak, że ludzkość będzie się 
liczyć z naszą 
opinią. To wszystko, co chciałem powiedzieć.
Przewodniczący oświadczył, że prezydium przyjmuje do wiadomości sprawozdanie 
sekcji 
specjalnej i dziękuje jej za poniesione trudy, w dalszym zaś toku obrad poddaje 
dyskusji tekst 
wniosku zgłoszonego przez profesora Lao–Czu. Ponieważ nikt nie zaproponował 
poprawek, 
tekst został przyjęty i przystąpiono do głosowania nad jedną z dwu możliwości, 
jakie 
przedstawiał. Zbliżała się trzecia godzina w nocy. Chmury, jaśniejsze przedtem 
od tła niebios, 
ciemniały. Za wysokimi oknami sali na niewidzialnym dotąd wschodzie zarysowała 
się na 
kształt głębokiego pęknięcia granica między niebem a ziemią, obrzeżona liliowymi 
mgłami. 
Przewodniczący, rozmawiając ze swoim sekretarzem, nie spuszczał wzroku z tarczy 
aparatu 
do głosowania.
Gdy licznik stwierdził, że głosy oddali wszyscy, przewodniczący wstał.
— Siedemdziesiąt sześć głosów padło za pokojowym rozwiązaniem konfliktu — 
powiedział. — Decyzja ta nie jest oczywiście ostateczna, lecz nie o to w tej 
chwili chodzi. Od 
z górą ośmiuset tysięcy lat żyje na Ziemi gatunek ludzki. W czasie pełnej trudów 
i cierpień 
drogi pokoleń poznał on nie tylko sposoby opanowania sił przyrody, ale nauczył 
się także 
kierowania siłami społecznymi, które przez całe wieki udaremniały postęp, 
zwracając się 
przeciw człowiekowi. Epoka wyzysku, nienawiści i walki skończyła się wreszcie 
kilkadziesiąt lat temu zwycięstwem wolności i współpracy narodów. Jednakże nie 
jest nam 
dane spocząć i zadowalać się osiągnięciami. Na progu nowej ery nastąpiło 
pierwsze 
zetknięcie cywilizacji ludzkiej z pozaziemską, i oto wydano na nas wyrok 
zagłady. Cóż mamy 
począć? Czy na groźbę rzuconą z innej planety odpowiedzieć ciosem, który 
zniszczy 
atakujących? Moglibyśmy tak zrobić tym swobodniej, że mamy do czynienia z 
istotami 
całkowicie od nas odmiennymi, którym nie można przypisać ani uczuć, ani 
umysłowości 
ludzkiej. A jednak, mając do wyboru wojnę i pokój, wybraliśmy pokój. W tym 
naszym kroku 
widzę głęboką więź człowieka z całym wszechświatem. Minęła epoka, w której 
uważaliśmy 
Ziemię za planetę wybraną spośród wszystkich. Wiemy, że w nieskończonej 
przestrzeni toczą 
się miliardy światów podobnych do naszego. Cóż stąd, że istniejące na nich formy 
czynnego 
trwania, które nazywamy życiem, są nam nie znane. My, ludzie, nie uważamy się za 
lepszych 
ani gorszych od wszystkich innych mieszkańców Wszechświata. Prawda, z naszą 
decyzją 
wiąże się nieprzewidziane ryzyko, olbrzymie trudy i niebezpieczeństwa. Mimo to 
jesteśmy 
jednomyślni. My, uczeni, służymy społeczeństwu, jak wszyscy jego członkowie. 
Jesteśmy 
równymi wśród równych, ale jedno jest nam dane szczodrzej niż innym: 
odpowiedzialność. 
Podejmujemy ją, świadomi naszego obowiązku wobec świata.
Przewodniczący zamilkł na chwilę. Przez szyby zaglądał fioletowy przedświt. W 
oddali, za 
miastem widzianym z wysokości wieżowca, leniwym, mrocznorubinowym blaskiem 
jarzył 
się wschodni brzeg horyzontu.
— Za chwilę odczytam listę kolegów, których poproszę o pozostanie w tej sali, 
gdyż 
niezwłocznie przystąpimy do sporządzania sprawozdania z naszych prac, które 
będzie 
przedstawione jutro — a właściwie dziś, bo nowy dzień już świta — Najwyższej 
Radzie 
Naukowej. Przedtem pragnę was wszystkich spytać o jedno. Być może, zapadnie 
decyzja 
wysłania na Wenus statku międzyplanetarnego, który pierwotnie przeznaczony był 
do 
podróży na Marsa. Otóż chciałbym wiedzieć, kto z obecnych pragnąłby wziąć udział 
w takiej 
wyprawie.
Rozległ się szmer, który przeszedł w głuchy rumor odsuwanych foteli. Uczeni, 
jakby 
zmówiwszy się, nie posłużyli się aparatami do głosowania, lecz rząd za rzędem, 
stół za stołem 
wstawali ze zwróconymi na przewodniczącego oczami, aż cała sala znalazła się w 
powszechnym ruchu.
Przewodniczący, który pod naciskiem stu spojrzeń również wstał, biegł oczami od 
jednej 
twarzy ku drugiej, zdumiewając się, jak wszystkie — stare i młode — stały się do 
siebie w 
jednej chwili podobne, bo rozjaśnione tym samym uczuciem. Wargi zadrżały mu 
ledwie 
dostrzegalnie.
— Wiedziałem — szepnął. I prostując się, żeby być godnym spojrzenia w oczy tym 
ludziom, rzekł głośno:
— Dziękuję wam. koledzy.
Odwrócił się, jakby szukając za plecami jakiegoś człowieka, lecz nie było tam 
nikogo. 
Tylko ciemny blask cofającej się nocy wpadał przez wysokie okna. Przewodniczący 
przystąpił do stołu, zatrzasnął oburącz wielką księgę, w której zapisywano 
zgłaszających się 
mówców, i rzekł:
— Na tym zamykam ostatnie posiedzenie Komisji Tłumaczy.
Uczeni wychodzili z sali zatrzymując się w przejściach pomiędzy rzędami foteli. 
Wszędzie 
tworzyły się rozprawiające z ożywieniem grupki. Wokół stołu prezydialnego 
zebrali się ci, co 
mieli wziąć udział w układaniu sprawozdania. Wreszcie sala opustoszała i ostatni 
z 
wychodzących zgasił światło. Zapadła ciemność, w której tliła się rozpostarta 
nad 
widnokręgiem zorza. Chmury, niskie i ciężkie, rozsuwały się. Na ciemnobłękitnym 
niebie 
zapłonął biały punkt, gwiazda tak czysta i silna, że krzyże okienne rzuciły w 
głąb sali słabe 
cienie, a puste rzędy foteli i stołków zarysowały się w szarym brzasku. Była to 
Wenus, 
poprzedzająca wschód słońca. Potem obrzeża chmur, pociągnięte złotym ogniem, 
zapłonęły 
gwałtownie. Nieruchoma iskra bladła coraz bardziej, aż znikła w oślepiających 
blaskach 
nowego dnia.
11,2 KILOMETRA NA SEKUNDĘ
Myśl o podróży między gwiazdy jest niemal tak stara, jak ród ludzki. Człowiek 
pierwszy 
ze zwierząt odważył się, odrzuciwszy w tył głowę, spojrzeć w nieogarnione 
otchłanie, jakie 
rozpościera ponad nim każda noc. W najdawniejszych mitach religijnych i baśniach 
znajdujemy opowieści o płomienistych wozach latających i bohaterach, którzy nimi 
powozili. 
Ludzie starali się podpatrzeć tajemnicę lotu, w doskonałości opanowaną przez 
ptaki, lecz 
długie wieki minęły, zanim po raz pierwszy uniosła się w powietrze machina 
latająca, 
bezbronna jeszcze wobec wiatrów, ślepa, nie dająca się sterować montgolfiera, 
wypełniona 
rozgrzanym powietrzem.
W osiemnastym wieku filozofowie piszący opowieści aluzyjne z morałami wyprawiali 
czasem swoich bohaterów do gwiazd, posługując się do tego balonem jako środkiem 
lokomocji. Ale i później, kiedy ową machinę lżejszą od powietrza wyparła 
cięższa, samolot, 
człowiek przekonał się, że wciąż jeszcze daleki jest od prawdziwej swobody 
poruszania się 
we wszystkich kierunkach przestrzeni. Przyrządy latające mogły się unosić tam 
tylko, gdzie 
istniała dość gęsta .atmosfera. Statki powietrzne musiały krążyć nisko nad 
ziemią, tuż nad 
samym dnem oceanu powietrznego, który dwu—stukilometrową warstwą otacza naszą 
planetę.
Zanim u schyłku XIX wieku narodziła się astronautyka, nauka o podróżach 
międzyplanetarnych, pisarze fantastyczni, a pośród nich najświetniejszy, Verne, 
wyrzucali 
swoich bohaterów w przestrzeń za pomocą pocisku wystrzelonego z armaty 
olbrzymich 
rozmiarów. Niestety, nawet prowizoryczne obliczenie wykazuje niemożliwość 
takiego 
przedsięwzięcia, i to z trzech naraz powodów. Po pierwsze, ciało, żeby mogło 
opuścić 
Ziemię, musi rozwinąć chyżość co najmniej 11,2 kilometra na sekundę, to jest 
40320 
kilometrów na godzinę. Tymczasem najlepsze nawet gatunki środków wybuchowych nie 
dają 
gazów o szybkości większej niż 3 kilometry na sekundę. Wystrzelony z armaty 
pocisk 
musiałby więc, wzniósłszy się na pewną wysokość, spaść z powrotem na Ziemie. 
Żadne 
przedłużenie lufy ani zwiększanie ilości środka eksplozywnego nic tu nie może 
pomóc. Po 
drugie, straszliwe przyspieszenie, które zaczęłoby działać na podróżnych w 
chwili wystrzału, 
zgniotłoby ich na śmierć. Żeby pojąć jego gwałtowność, dość sobie uzmysłowić, że 
w 
momencie wystrzału podłoga pocisku uderzy w podróżnych z siłą i szybkością 
granatu 
trafiającego w przeszkodę! Po trzecie wreszcie, gdyby nawet cudem jakimś 
zamknięci w 
pocisku ludzie wyszli cało z opresji i gdyby wbrew prawom mechaniki pocisk nie 
spadł na 
Ziemię, musiałby się z chwilą zderzenia z powierzchnią Księżyca roztrzaskać.
Aby przezwyciężyć grawitacje ziemską i jednocześnie uniezależnić się od 
atmosfery, 
dostarczającej oparcia skrzydłom samolotu i balonom, silnikom zaś tlenu, trzeba 
było 
rewolucyjnego wynalazku. Dokonali go bardzo dawno, bo koło 1300 roku naszej ery, 
Chińczycy budując pierwsze rakiety, pędzone odrzutem gazów prochowych. Upłynąć 
jednak 
musiało ponad sześćset lat, zanim uczony rosyjski, Ciołkowski, pierwszy 
nakreślił plany 
pojazdu międzyplanetarnego. Po nim przyszli Goddard, Oberth i wielu innych. 
Położyli oni 
fundamenty pod astronautykę, która rozrosła się z czasem w odrębna, wielką 
dziedzinę 
techniki.
Zasada napędu była jasna. Opierała się na słynnym prawie Newtona, głoszącym, że 
działanie równa się przeciwdziałaniu. Rakieta musiała posiadać zapasy paliwa 
przetwarzającego się w strumień gazów, wytryskujących z wielką szybkością. Siła 
odrzutu, 
która przy tym powstawała, popychała ją w stronę przeciwną. Tu jednak czekała 
konstruktorów pierwsza trudność. W najgwałtowniejszej ze wszystkich reakcji 
chemicznych, 
łaczeniu się tlenu i wodoru w wodę, powstają gazy wybuchowe o szybkości 5 
kilometrów na 
sekundę. Daleko stąd jeszcze do szybkości 11,2 kilometra na sekundę, zwanej 
szybkością 
wyswobodzenia. Tę ostatnią musi jednak posiadać tylko ciało poruszające się bez 
napędu, a 
więc na przykład wystrzelony pocisk. Inaczej rakieta. Może ona opuścić Ziemię z 
szybkością 
mniejszą od 11,2 kilometra na sekundę pod warunkiem, że silnik jej będzie 
pracował 
nieustannie aż do chwili, kiedy oddali się znacznie od Ziemi. Jednakże takie 
rozwiązanie nie 
jest zadowalające. Paliwo tlenowodorowe, pozornie najdoskonalsze, nigdy nie było 
używane, 
ponieważ gazy te nadzwyczaj trudno skroplić, a utrzymywanie ich w stanie ciekłym 
w 
zbiornikach nastręcza poważne trudności i niebezpieczeństwa. Prócz tego 
szkodliwie działa 
bardzo wysoka temperatura reakcji. Tak więc stosowano paliwa dające szybkości 
gazów od 
jednego do trzech kilometrów na sekundę. Niestety, w takich warunkach dla 
wyswobodzenia 
się od grawitacji ziemskiej waga paliwa musi wieleset razy przewyższać wagę 
samej rakiety. 
Nawet gdybyśmy mogli zastosować paliwo tlenowodorowe, rakieta wagi 10 ton, z 10 
tonami 
ładunku, zużyć by musiała w podróży z Ziemi na Księżyc 40 000 ton paliwa. Byłby 
to 
wehikuł wielkości sporego parowca transatlantyckiego, z konieczności o ścianach 
niesłychanie cienkich, po prostu monstrualny zbiornik z umieszczoną na czubku 
kabiną dla 
pasażerów. Sterowanie takim pojazdem nastręczałoby najwyższe trudności, ponieważ 
stateczność zmieniałaby się nieustannie w miarę ubywania paliwa, a u samego 
kresu drogi 
podobna rakieta stałaby się gigantyczną, pustą łupiną.
Omówiona trudność, przekreślająca, jak by się zdawało, cały problem, jest tylko 
jedną z 
wielu. Nawet tak niekorzystny stosunek wagi paliwa do wagi użytkowej, jaki 
zachodzi przy 
napędzie tlenowodorowym, jest trudnym do osiągnięcia ideałem. Poza tym w komorze 
zapłonowej wytwarza się w czasie pracy temperatura rzędu 3000 stopni, w której 
po 
kilkunastu minutach rozmiękają najtrwalsze stopy ogniotrwałe. Obniżenie znów 
temperatury 
pociąga za sobą zmniejszenie chyżości wylotowej gazów. Oto nowe błędne koło 
konstruktorów. Lata całe upłynęły na poszukiwaniu nowych paliw. Próbowano pędzić 
rakiety 
amoniakiem i nadtlenkiem azotu, bawełną strzelniczą, benzyną i tlenem, aniliną i 
kwasem 
azotowym, alkoholem i wodą utlenioną, nawet ciałami stałymi, jak węgiel, 
aluminium i 
magnez, wdmuchiwanymi pod postacią pyłu w strumień czystego tlenu. Nie brakło 
niezwykłych pomysłów, jak na przykład Hohmanna. Uczony ten proponował, aby 
umieścić 
kabinę w postaci stożka na szczycie wielkiego słupa twardego prochu, który, 
podpalony od 
dołu, spalałby się równomiernie, dostarczając siły napędowej. W tym okresie 
pierwszych 
prób, błędów i zaciekłych poszukiwań inżynierowie coraz lepiej zdawali sobie 
sprawę z tego, 
jak mało była przystosowana ich dotychczasowa wiedza do rozwiązania zagadnień 
astronautyki. Moc silników poruszających największe samoloty, a nawet okręty, 
była 
śmiesznie mała w porównaniu z potęgą, której użyć należało w walce z ciążeniem 
ziemskim. 
Jedną z pierwszych rakiet, zdolnych przebyć większą przestrzeń, była tak zwana 
broń 
odwetowa V2, skonstruowana przez Niemców w czasie drugiej wojny światowej. 
Pocisk ten, 
stalowe cygaro długości około 10 metrów, niósł w stożku dziobowym tonę materiału 
wybuchowego. Cały jego cylindryczny korpus wypełniały zbiorniki materiałów 
pędnych, 
alkoholu i płynnego tlenu. Z tyłu, pomiędzy rozstawionymi szeroko sterami, 
mieściły się 
pompy paliwowe i komory spalania. Pocisk ważył około 10 ton, z tego 7 ton 
przypadało na 
paliwo. Zapas ten pozwalał na jednominutową pracę silnika. Rakieta, rozwijając w 
tym czasie 
dzielność 600 000 koni mechanicznych, mogła, jeśli została wystrzelona pionowo, 
wznieść 
się na dwieście kilkadziesiąt kilometrów — wysokość znikomą w zestawieniu 
chociażby z 
promieniem kuli ziemskiej, wynoszącym ponad 6000 km. Budowa opartych na takiej 
zasadzie 
pocisków, zdolnych do podróży międzyplanetarnych, była niemożliwa. Rozwiązanie 
przyszło 
na nowej drodze. Narodziła się myśl konstruowania rakiet wielostopniowych. Były 
to pociski 
ustawione jeden na drugim. Przy starcie pracował spodni pocisk, tak zwana 
rakieta—matka, a 
gdy jego zapasy paliwa kończyły się, zostawał automatycznie odrzucony i pracę 
przejmowały 
silniki następnego. W ten sposób powstały w latach sześćdziesiątych XX wieku 
„pociągi 
rakietowe”, zdolne do przelotów nad oceanem. Przez cały czas podróży przebywały 
one w 
zupełnej próżni, na wysokości 500 kilometrów, dzięki czemu uzyskana wielka 
szybkość 
prawie nie malała do chwili lądowania. Początkowo budowano rakiety dwustopniowe, 
później, aby skuteczniej zwalczać ogromną dysproporcję między masą początkową i 
końcową 
pocisku, konstruowano ogromne „pociągi stratosferyczne”. Największym tego 
rodzaju 
statkiem był Biały Meteor, złożony z ośmiu coraz mniejszych rakiet. Największa z 
nich 
ważyła dziewięć tysięcy ton, najmniejsza zaś, ostatnia, zaledwie jedenaście ton. 
Olbrzym ten, 
wystrzelony w przestrzeń w roku 1970, miał okrążyć Księżyc dokonując zdjęć 
filmowych 
jego niewidzialnej z Ziemi półkuli i powrócić po 118 godzinach nieprzerwanego 
lotu. 
Widoczny przy teleskopie Biały Meteor cofał się pozornie na niebie, 
pozostawiając za sobą w 
próżni łuski wypalonych rakiet, i w wyznaczonym czasie osiągnął tarczę Księżyca, 
by 
zniknąć za jej krawędzią. Wynurzywszy się niebawem po jej drugiej stronie, 
rozpoczął 
spadek na Ziemię z wysokości 380 000 kilomerów. Jednakże w obliczeniach zaszedł 
nieznaczny błąd, który sprawił, że pocisk minął wielkie przestrzenie Sahary, 
przewidziane na 
lądowisko, i wpadł do Oceanu Atlantyckiego, gdzie spoczął na głębokości 6000 
metrów. 
Wydobycie pocisku związane było z tak ogromnymi trudnościami, że go zaniechano, 
rezygnując z cennych materiałów i zdjęć fotograficznych.
Ten pierwszy prawdziwy lot międzyplanetarny, chociaż dokonany przez pocisk, na 
którego 
pokładzie nie było żywej istoty, wzbudził powszechne zainteresowanie. Znów 
podjęto myśl 
pierwszych astronautów, by na odległość kilku tysięcy kilometrów od Ziemi, w 
strefę 
znikomego ciążenia, przewieźć części konstrukcji metalowej, z których zbuduje 
się 
sztucznego satelitę Ziemi. Miała to być stacja pośrednia dla wszystkich wypraw 
dalekosiężnych; statki, zużywszy ogromną ilość paliwa dla pokonania grawitacji 
ziemskiej, 
pobierałyby tam świeże jego zapasy i mogły ruszać dalej w przestrzeń. Budowa 
takiej wyspy 
była zadaniem nie byle jakim; kilkanaście tysięcy ton metalu należało przewieźć 
rakietami w 
pustą przestrzeń i tam, w temperaturze niemal absolutnego zera, w zupełnej 
próżni, zespawać 
części konstrukcji. Proponowano różne sposoby stworzenia sztucznej grawitacji na 
owej 
wyspie, które ułatwiłyby poruszanie się ludziom; jeden z projektów, wysunięty 
przez 
uczonych niemieckich, przewidywał silne namagnesowanie powierzchni sztucznego 
satelity, 
a chodzący po niej ludzie mieli nosić obuwie o żelaznych podeszwach.
Próby budowy rozpoczęto od stworzenia niewielkich sztucznych satelitów. 
Wystrzeliwszy 
sterowaną z Ziemi rakietę trzystopniową, której ostatni człon uzyskał prędkość 8 
km na sęk., 
stworzono pierwszy sztuczny księżyc okrążający Ziemię w czasie dwu i pół 
godziny, dobrze 
widoczny przez teleskopy, a nawet przy czystym powietrzu i niskim słońcu 
dostrzegalny 
gołym okiem jako mikroskopijny czarny punkt, sunący jednostajnie w błękicie. 
Drugi z kolei 
sztuczny księżyc był całym laboratorium naukowym, które wysłano w przestrzeń z 
takim 
obliczeniem, by osiągnąwszy odległość 42 000 kilometrów zaczęło krążyć wokół 
Ziemi. 
Sunąc po takiej orbicie ciało obraca się dokoła Ziemi raz na 24 godziny, a więc 
pozostaje 
nieruchome w jednym punkcie nieba, zawieszone w przestrzeni pozornie na przekór 
siłom 
grawitacji. Niezwykłe to zjawisko służyło astronomom, którzy w dziobie rakiety–
księżyca 
umieścili przyrządy obserwacyjne.
Budowa wielkiej stacji pośredniej poza Ziemią nie weszła jednak w dalsze fazy, a 
udaremnił to i uczynił zbytecznym dalszy postęp techniczny. Cały ten projekt 
miał wielu 
przeciwników od chwili powstania. Mówili oni, że zagadnienie przesuwa się w ten 
sposób na 
fałszywe tory; stworzenie sztucznego księżyca nie usuwa niedogodności olbrzymich 
„pociągów rakietowych”, ponieważ obliczenia wykazują, że dla osiągnięcia 
najbliższych 
planet, jeśli wyprawa ma posiadać szansę powrotu, nawet przy obecności stacji 
pośredniej 
potrzeba statków nieprawdopodobnych rozmiarów. Oponenci przypominali także 
pewien 
okres rozwoju lotnictwa ziemskiego z lat dwudziestych poprzedniego stulecia, 
kiedy to wiele 
mówiło się o konieczności zbudowania sztucznych, pływających wysp na Oceanie 
Atlantyckim, na których miały lądować samoloty w drodze z Europy do Ameryki. 
Projekty 
takie były dyktowane ówczesnym stanem techniki lotniczej, która nie produkowała 
jeszcze 
maszyn dość wielkich i odpornych, by mogły wziąć przeszkodę oceanu jednym 
skokiem. 
Zadanie to rozwiązano w kilkanaście lat później i kosztowną budowę sztucznych 
wysp 
zarzucono jako zupełnie zbędną.
Te głosy opozycji przeciw kosmicznej stacji pośredniej dochodziły zwłaszcza z 
instytutów 
i laboratoriów fizycznych, albowiem pracujący w nich uczeni rozumieli lepiej od 
kogokolwiek innego, że rakiety o napędzie chemicznym, przeszedłszy skomplikowaną 
ewolucję od smoków chińskich i małych pocisków prochowych aż do Białego Meteoru 
z jego 
masą początkową 21 000 ton, dochodzą do swego kresu, a na scenę wstępuje nowy, 
nieskończenie potężny środek napędowy. Było to paliwo atomowe.
Znana od połowy XX wieku energia atomowa nie od razu dała się użyć do 
wytwarzania 
elektryczności, regulacji klimatu i przekształcenia powierzchni Ziemi. Przez 
dość długi czas 
stały temu na przeszkodzie nawyki techniczne, odziedziczone po poprzednich 
pokoleniach. 
Podobny proces nieraz już zachodził w historii: wynalazcy samochodu budowali go 
na 
podobieństwo pojazdów konnych i upłynęło kilkadziesiąt lat, zanim auto, 
odnalazłszy własne 
rozwiązanie konstrukcyjne, uniezależniło się od swych niedoskonałych przodków. 
Pierwsze 
wagony kolejowe były dyliżansami postawionymi na szyny. Pierwsze parowce 
budowano na 
wzór statków żaglowych. Ta bezwładność myślowa niemało komplikowała też 
wyzyskanie 
energii atomowej. Przyczyny po temu były jednak większe i trudniejsze do 
pokonania niż w 
wymienionych przykładach historycznych. Epoka pary zmusiła inżynierów do 
usilnych badań 
nad obróbką metali, a zwłaszcza żelaza, które stało się podstawowym budulcem 
wszystkich 
maszyn. W miarę jak potężniały „żelazne anioły”, maszyny parowe, zdejmujące z 
ludzkości 
brzemię niewolniczego trudu, rosła też wiedza o wartości takich paliw, jak 
węgiel i nafta, 
zarazem zaś technologia metali tworzyła setki i tysiące rodzajów stali i żelaza, 
coraz bardziej 
specjalnych i lepiej przystosowanych do pełnienia ściśle określonych funkcji; 
powstały więc 
stopy, z których walcowano blachy kotłowe, inne dla korpusów maszyn, inne dla 
łożysk, 
jeszcze inne dla cylindrów, łopatek turbinowych i wałów. Ogółem liczba ich 
sięgała wielu 
tysięcy. Odkrycie energii atomowej wytworzyło sytuację tak nową, że mało kto 
pojmował 
zrazu, jak wielki przewrót myślenia technicznego przyniesie jej powszechne 
zastosowanie. 
Początkowo nie śmiano rezygnować z odziedziczonej olbrzymiej wiedzy 
inżynieryjnej, którą 
zdobyto nakładem pracy wielu pokoleń. Dlatego ciepła, wytwarzanego w stosach 
atomowych, 
używano do podgrzewania pary poruszającej budowane po dawnemu turbiny parowe. 
Jednakże po kilku latach sposoby te uznano za niewłaściwe. Para wodna służyła 
dobrze jako 
przenośnik ciepła pomiędzy płomieniem węgla a cylindrem maszyny, obecnie jednak 
nie 
wystarczała. Stos atomowy, zdolny do wytworzenia temperatury wnętrza gwiazd, 
zmuszono 
do pracy w nikłej dlań ciepłocie paruset stopni. Zmniejszało to ogromnie jego 
wydajność. 
Teraz dopiero ludzie w pełni ocenili, jak bardzo skomplikowane były używane 
dotąd sposoby 
wytwarzania energii: energię chemiczną paliwa przekształcano w cieplną, tę — w 
energię 
ruchu pary i dopiero tę — na elektryczną. Tymczasem stos atomowy wyrzucał całe 
chmury 
naładowanych elektrycznie szczątków atomowych; gdyby je można zebrać i 
odpowiednio 
skierować, uzyskałoby się niewyczerpane źródło elektryczności.
Zadanie było postawione, cel ukazany, lecz na drodze do niego piętrzyły się 
olbrzymie 
trudności.
Cała dawna wiedza była na nic. Doskonale znane ciała, wystawione na działanie 
pękających atomów, w oczach odmieniały swe właściwości. Najtwardsze i 
najodporniejsze 
stale przepuszczały promieniowanie atomowe jak dziurawe sita. Do tej pory 
inżynier 
energetyk, inżynier producent tworzył maszyny chodzące tam i na powrót lub 
obracające się 
w kółko, uczył się więc teorii tarcia, smarowania, wytrzymałości materiałów. 
Teraz musiał 
wejść w nieznane tereny olbrzymich temperatur i promieniowania, nawiedzane 
dotychczas 
wyłącznie przez astronomów. Musiał posiąść nową wiedzę i stworzyć nowe, nigdzie 
w 
przyrodzie nie istniejące środki okiełzania tego najgwałtowniejszego i 
najbardziej 
elementarnego rodzaju energii, jaka od miliardoleci żywi cały Wszechświat, 
podtrzymując 
światło gwiazd. W miarę jak stare fabryki i zakłady ustawały w pracy, znikały 
brudne 
kotłownie ze swymi sieciami syczących i bulgocących rurociągów, hale maszyn 
pełne 
gwiżdżących turbozespołów, huczące pompy próżniowe, olbrzymie hałdy węgla i 
wieże 
chłodnicze. Cały ten ogromny tom cywilizacji technicznej przechodził w 
przeszłość, by 
spocząć obok tomów zawierających historię żeglugi za pomocą wiatru, kolei 
parowych, 
balonów sterowanych — zeppelinów, i tych wielu tomów, w których opisane były 
straszliwe 
środki, jakich dawna ludzkość używała do wzajemnego niszczenia się w wojnach 
zaborczych.
Nowe fabryki energii miały wygląd zupełnie odmienny. Między przezroczystymi 
ścianami 
przechadzali się ludzie w białych płaszczach, dozorując uwięzione w podziemiach 
za grubymi 
ekranami pierwiastki, które, puszczone w koryto nieustających przemian, 
wytwarzały energię. 
W świetlistych halach nowych fabryk panowała zupełna cisza i tylko tam, gdzie 
prąd z 
głównych szyn zbiorczych przelewał się w przewody wysokiego napięcia, słychać 
było 
basowe, spokojne mruczenie transformatorów.
Elektryczność, chociażby i uzyskana wprost z atomów, nie nadawała się 
bezpośrednio do 
napędu rakiet. Astronautyka musiała wciąż jeszcze czekać na swoje decydujące 
odkrycie. 
Paliwo atomowe zdawało się obiecywać nieskończenie więcej niż jakiekolwiek inne: 
gazy 
powstające przy rozpadzie atomów miały szybkość kilkudziesięciu, a nawet kilku 
tysięcy 
kilometrów na sekundę, energia zaś parokilogramowej bryły uranu starczyłaby do 
przeniesienia tysiąca ton na Księżyc. Ale to rozwiązanie, najprostsze na 
papierze, było 
najcięższe w realizacji. Rzecz w tym, że pękające atomy wyrzucają cząstki na 
wszystkie 
strony, a dla napędu rakiety trzeba je skierować w jedną. Ówczesna technika 
uważała ten 
problem za nierozwiązalny. Wtedy przyszły nowe odkrycia i jedna z najmłodszych 
nauk, 
syntetyczna chemia jądra atomowego, zadecydowała o zwycięstwie żeglugi 
międzyplanetarnej.
Chemicy, którzy dawniej podglądali tylko przyrodę, starając się stwarzać w 
laboratorium 
ciała występujące na Ziemi i gwiazdach, nauczyli się budować substancje nigdzie 
nie 
istniejące, a czynili to tak dowolnie, jak architekt, który podporządkowuje 
kształt i 
konstrukcję budynku swoim twórczym zamysłom. Na żądanie mogli tworzyć ciała o 
twardości diamentu, a odporności stali, masy plastyczne lekkie i przejrzyste jak 
szkło, lecz 
dające się kuć i obrabiać, kleje zlepiające metale z siłą spojenia nitami, masy 
izolacyjne, 
grzejne, pochłaniacze dźwięków, promieni i nawet cząstek atomowych. W ten sposób 
powstał 
lucyt, syntetyczny materiał budowlany, który, wchłaniając w dzień promienie 
słoneczne, 
oddawał w ciemności ich energię, świecąc równym, białym blaskiem. Nauczywszy się 
wedle 
woli układać i spajać siatki atomów, uczeni zwrócili tym większą uwagę na 
niepokorne dotąd 
jądro atomu. Chodziło o to, żeby atomy oddając swą energię rozpadały się nie 
byle jak, lecz w 
sposób ściśle określony, i żeby ten rozpad wyzwalał cząstki dające się zwrócić w 
dowolnym 
kierunku.
Łatwo to powiedzieć, lecz jakże trudno było dopiąć celu. Jądro atomowe otoczone 
jest 
wałem potencjału, dla którego przebicia potrzeba energii miliony razy 
przewyższającej 
energię najstraszliwszych środków wybuchowych. Odmienił się całkowicie wygląd 
laboratoriów fizycznych. Gdy dawniej w niewielkich stosunkowo salach na stołach 
i półkach 
stały delikatne aparaty o szklanych szyjach, teraz w masywnie sklepionych halach 
z 
betonowymi stropami wznosiły się wielkością i kształtem podobne do 
średniowiecznych 
baszt obronnych maszyny rozpędzające cząstki. Potężna ta artyleria atomowa 
uczonych, 
bombardująca oporną twierdzę jądra, dysponowała najrozmaitszymi kalibrami: od 
starych, bo 
jeszcze w trzydziestych latach XX wieku budowanych cyklotronów, poprzez 
synchrotrony, 
algotrony, kawitrony, mikrotrony, rhumbatrony i ralitrony aż do potwornych 
bewatronów, w 
których miliardy i miliardy woltów rozpędzały cząstki do szybkości światła. W 
ciężkich 
ubraniach ochronnych, osłaniając twarze maskami ze szkła ołowiowego, zbliżali 
się uczeni do 
śluzy w murach betonowych, przez którą bił świszczący, biały płomień nukleonów, 
żeby 
poddać jego działaniu szczyptę nowego jakiegoś pierwiastka. W ten sposób 
powstało w roku 
1997 communium, bladosrebrzysty, bardzo ciężki metal z grupy aktynidów, nie 
istniejący w 
całym Wszechświecie pierwiastek, który zajął 103 miejsce w układzie periodycznym 
Mendelejewa. Metal ten, obojętny chemicznie i stały w zwykłej temperaturze, przy 
podgrzaniu do 150 000 stopni rozpadał się wyrzucając deuterony, jądra ciężkiego 
wodoru. 
Dla osiągnięcia temperatury rozpadu i wygodnego regulowania przebiegu reakcji 
zastosowano pomysł wielkiego fizyka rosyjskiego Kapicy, dzięki któremu Związek 
Radziecki 
uzyskał lekką energię atomową jeszcze w roku 1947.
Pomysł ów polegał na gwałtownym stwarzaniu i unicestwianiu nadzwyczaj silnego 
pola 
magnetycznego. Między biegunami elektromagnesu powstają wówczas temperatury 
rzędu 
250 000 stopni. Elektromagnes mógł być jednak czymś więcej niż „świecą 
zapłonową” 
silnika: mógł na podobieństwo soczewki skupiać potoki cząstek i wyrzucać je w 
jednym 
kierunku. Dzięki temu powstał idealny silnik atomowy, zdolny przenieść rakietę 
międzyplanetarną w dowolny punkt Wszechświata. Tak to wytężona, żmudna praca 
wielu
tysięcy inżynierów, techników, chemików i fizyków przeniosła ziemską cywilizację 
techniczną na nowe, wyższe piętro rozwojowe, gdzie podróż międzyplanetarna była 
nie 
kapryśną fantazją jednostek, nie projektem wynalazcy–marzyciela, lecz głęboką 
potrzebą 
całej ludzkości, która, wyzwoliwszy się na zawsze z niewolniczej pracy 
fizycznej, wznosiła 
wzrok w nieskończone przestrzenie Wszechświata w poszukiwaniu nowych zagadek i 
tajemnic natury, aby się z nimi zmierzyć.
W taki właśnie sposób powstał Kosmokrator, ogromny statek międzyplanetarny, 
który w 
roku 2006 miał wyruszyć na Marsa. Znane nam ważkie wypadki odmieniły 
przeznaczenie 
pocisku.
LEKCJA ASTRONAUTYKI
Był pochmurny czerwcowy ranek. Autostradą wiodącą do stoczni statków 
międzyplanetarnych jechał wielki autobus międzymiejski. Asfaltowa wstęga, wijąca 
się wśród 
głębokich wykopów, lśniła w deszczu jak woda. Strome jęzory osypisk schodziły aż 
do 
betonowych obrzeży i odbijały się w gładkiej nawierzchni, wywierając na jadących 
wrażenie, 
że są na statku płynącym przez górski przełom rzeki. Młodzi chłopcy, 
wypełniający wnętrze 
samochodu, stłoczyli się przy oknach. W miarę jazdy grzbiety skalne przesuwały 
się, 
zakręcały, chowały jedne za drugimi, na ich miejsce wynurzały się nowe, 
wszystkie o 
zboczach okrytych czarnym masywem leśnym. Po godzinie wysoko nad czubami jodeł 
zalśnił 
szczyt obserwatorium astronomicznego. Niebawem autobus, wjechawszy na przełęcz, 
minął 
w pewnej odległości ogromną kopułę, przekrojoną jak owoc, z wystającym 
rusztowaniem 
wielkiego reflektora. Za chwilę motor odetchnął i jego wytężoną pracę zastąpiło 
śpiewne 
syczenie hamulców. Rozpoczął się zjazd do doliny, w której leżała stocznia.
Jeszcze kilkanaście minut gwałtownego toczenia się samochodu krętą drogą — i 
pośród 
rozchodzących się szeroko łańcuchów górskich, których szczyty tonęły w chmurach, 
rozpostarła się równina ze szkieletami stalowych wież, kominami i świecącymi w 
deszczu, 
jak szklane, blachami wielkich zbiorników. W środku wielkim ośmiokątem ciemniały 
mury 
stoczni.
Inżynier Sołtyk pił właśnie kawę w pustej kreślarni, kiedy zadzwonił telefon. 
Odźwierny 
donosił, że przyjechała Wycieczka. Sołtyk nawet się nie skrzywił, powiedział: — 
Niech 
zaczekają, zaraz przyjdę — i odłożył słuchawkę. Dopijając kawę, ogrzewał zarazem 
kubkiem 
palce zziębłe nie od chłodu, lecz ze zmęczenia. Poprzedniego dnia statek odbył 
ostatni przed 
wielką podróżą, jedenastogodzinny lot próbny. Inżynier wziął w nim udział jako 
pierwszy 
nawigator. Umyślnie przeprowadzono nocne lądowanie w szczególnie ciężkich 
warunkach, 
przy grubej powłoce chmury i znikomej widoczności.
Sołtyk przebywał w stoczni od miesiąca jako delegat techniczny wyprawy. W czasie 
nocnego lotu nie zmrużył oka czuwając przy aparatach kontrolnych, po lądowaniu 
brał udział 
w przeglądzie urządzeń, a przed południem miał jeszcze z konstruktorami stoczni 
przejrzeć 
zdjęcia rentgenowskie powłoki pocisku. Robiono je od chwili, gdy statek wtoczono 
do hali, to 
znaczy od pierwszej w nocy. Posiedzenie komisji wyznaczone było na jedenastą. 
Sołtyk 
spojrzał na zegarek. Była dziewiąta, miał jeszcze dwie godziny czasu. Postanowił 
przedtem, 
że się zdrzemnie, lecz po telefonie uznał, że nie warto. Oprowadzi jeszcze i tę 
wycieczkę. 
Robił to od chwili, gdy przybył do stoczni, bo tak się składało, że miejscowi 
inżynierowie, 
uwikłani w gorączkowych pracach, związanych z bliskim terminem wyprawy, nigdy 
nie mieli 
czasu, Sołtyk przeszedł się po pustym pokoju, machinalnie dotknął rozrzuconych 
na stołach 
planów, spojrzał w okno, za którym szarzały w drobnym deszczu góry, i wsiadł do 
windy, 
która zniosła go o trzy piętra w dół. Pomiędzy zewnętrznym a wewnętrznym murem 
stoczni 
w bujnych trawnikach czerwieniały pęki niezwykle wielkich piwonii. Wycieczka, 
jak 
powiedział mu przechodzący technik, była już w poczekalni przy tunelu. Zszedł 
więc jeszcze 
o piętro niżej. W dużym pomieszczeniu stało kilkunastu chłopców. Zaledwie 
oznajmił, że ich 
poprowadzi, otoczyli go i zarzucili pytaniami.
— Czy to prawda, że tej nocy był próbny lot?
— Jaka szkoda, jaka szkoda, żeśmy nie przyjechali wczoraj!
— Czy zaraz będziemy mogli zobaczyć statek?
— A proszę pana, czy tu są wszyscy członkowie wyprawy?
— A do środka można wejść?
Pytania sypały się jak grad. Inżynier nie próbował nawet odpowiadać, lecz 
otrząsając się i 
cofając, jak przed strumieniem wody, dotarł do drzwi.
— Sami wszystko zobaczycie… — powiedział. — No chodźcie.
Weszli do długiego korytarza; zamykały go drzwi wielkie, ciężkie, z 
soczewkowatym 
okienkiem. Gdy idący byli od nich jeszcze o kilka kroków, drzwi same rozsunęły 
się powoli 
na boki jak podwodna śluza. Za nimi prowadziła w dół pochylnia. Zielone światła, 
płonące w 
niszach, dziwacznie oświetlały twarze. Wreszcie pochylnia skończyła się. Weszli 
do niskiej, 
obszernej komory o szorstkich ścianach i stropie z cementu portlandzkiego. 
Rozsunęły się 
ostatnie drzwi ukazując — w niebieskim tym razem świetle — wnętrze jakby dużego 
wagonu.
— To winda? — spytał ktoś.
— Nie, wagon przewoźny — odparł inżynier. Gdy wszyscy usiedli na skórzanych 
fotelikach, nacisnął guzik. Podłoga zadrżała lekko i ruszyła. Inżynier oparł się 
o ścianę. Miał 
na sobie wciąż jeszcze roboczy kombinezon, którego przód osypany był drobnym jak 
popiół 
pyłem metalowym. Zapaliwszy papierosa, mówił trochę leniwym, niskim głosem:
— Jesteśmy teraz dwa piętra pod ziemią. Przejeżdżamy przez tunel nad murami 
ochronnymi. Osiem lat temu nie było tu jeszcze stoczni, ale wielki stos atomowy 
starego 
systemu. Nie było wtedy jeszcze communium. Dlatego musiał być otoczony 
siedmiometrowymi murami dla pochłonięcia promieniowania. Teraz, przy nowej 
metodzie, to 
wszystko jest już historią, ale zostały mury i tunel.
Rozległ się szczęk niewidzialnych buforów. Wagon stanął. Drugie drzwi otwarły 
się. Za 
nimi sunęły ku górze ruchome schody. Z wysokości padał na nie jasnozłoty blask, 
niby 
promienie zimowego, nie grzejącego słońca. Wchodząc na stopnie chłopcy 
spozierali w górę, 
gdzie w czworokątnym wykroju obmurowania widniał świecący szklany strop. Schody, 
sunąc 
jednostajnie, podniosły ich do szerokiego progu. Znieruchomieli.
Przed nimi ziała hala wyłożona zwierciadlanym granitem. Była tak olbrzymia, że 
kiedy 
patrzyło się przed siebie, w dalekich światłach strop zdawał się schodzić z 
podłogą. Sprawiała 
to perspektywa optyczna, bo podniósłszy głowy przekonali się, że mleczne płyty 
na stalowej 
konstrukcji wiszą kilkanaście pięter nad nimi. Hala nie miała ścian; lecz z obu 
stron wsparta 
była na długich rzędach kolumn, pomiędzy którymi widać było wnętrze drugiej 
hali. Mimo 
jasnego dnia przestrzeń zalewał potop sztucznego światła. Pośrodku na dwu 
rzędach platform 
spoczywał długi srebrny pocisk. Mrowie pomniejszonych odległością ludzi obsiadło 
jego boki 
i pełzając po nich ciągnęło za sobą czarne niteczki przewodów. Płonęły setki 
błękitnych, 
kłujących wzrok iskier. To pracowali spawacze elektryczni. Pomocnicze krany 
wieżowe 
toczyły się wokół pocisku, małe jak zabawki z zapałek. Pod samym stropem, na tle 
jego 
ogromnych, od wnętrza oświetlonych szyb, ciemniał dźwig mostowy, jednym 
gigantycznym 
przęsłem rozpięty nad całą halą.
Inżynier, świadomy wrażenia, jakie stocznia robiła na obcych, przeczekał chwilę, 
zanim 
ruszył prosto ku pociskowi. Dopiero idąc oceniało się prawdziwie ogrom hali. 
Szli i szli, a 
wzniesiony, lśniący żywym srebrem dziób pocisku wciąż był daleko. Minęli kilka 
głębokich 
szybów w podłodze, otoczonych barierkami. Zaglądając tam widziało się szyny 
kolejki 
elektrycznej. Co kilkadziesiąt sekund przemykał wąż wagoników z lokomotywką. 
Chłopcy 
nie bardzo jednak patrzyli w dół, bo oczy wszystkich przyciągał pocisk. Stąpając 
po 
wypolerowanych taflach, doszli wreszcie do pierwszej platformy, na której 
spoczywał kadłub. 
Z bliska okazało się, że jest to wygięta aluminiowa kolumna, rozszczepiona na 
dwie łapy; 
każda z nich ujmowała cztery szerokie gąsienice. Inżynier zatrzymał się. Od 
chwili kiedy 
wyszli z wagonu, milczał. Obserwował chłopców z leniwym, lekko kpiącym 
uśmiechem, 
jakby myśląc: „Ano, czemuż o nic nie pytacie?” Kadłub statku biegł ponad ich 
głowami w 
obie strony, srebrny, olbrzymi, nieruchomy. Rzucał chłodny cień. Idąc dalej, 
mijali 
podtrzymujące platformy. Kilkanaście metrów za dziobem na srebrzystej powłoce 
czerwieniały wielkie litery; tworzyły napis: KOSMOKRATOR. Poza tym powierzchnia 
pocisku była nieprzenikliwie gładka. Chłopcy,, którzy wysforowali się naprzód, 
stanęli 
odruchowo, bo z wysokości trzech pięter obniżało się długie ramię, zakończone 
gruszą z 
białego metalu. Na gruszy siedział okrakiem człowiek. We wzniesionych rękach 
trzymał linki 
kierujące i pociągając je naprowadzał tępy wylot gruszy na środek srebrnego 
grzbietu 
pocisku. Niezwykły jeździec, ubrany w długi czarny płaszcz, z twarzą zakryta 
ciemnymi 
okularami, mimo znacznej odległości doskonale był widoczny na tle mlecznych płyt 
sufitowych.
— Prześwietlamy pancerz promieniami Roentgena… w poszukiwaniu uszkodzeń 
wewnętrznych… — rzekł inżynier. Chłopcy szli wzdłuż pocisku, niektórzy z 
półotwartymi 
ustami, wlepiając weń oczy, tak że jeden zderzył się ze spieszącym robotnikiem, 
a drugi omal 
nie wpadł pod koła wózka elektrycznego.
Kosmokrator stał nieznacznie nachylony. Pośród wielkich przęseł kratowych, 
aluminiowych rusztowań, zwisających lin, otoczone gwarem pojazdów i tłumem 
ludzi, 
srebrne, gładkie wrzeciono spoczywało jak dziwny gość. Jego kadłub, zwężając się 
ku tyłowi, 
przechodził w ostre płetwy, rozłożone w cztery strony. Najniższa, wielkością 
dorównująca 
ścianie kilkupiętrowego domu, niemal dotykała ziemi. Chłopcy zadzierali głowy i 
mimo woli 
mrużąc powieki wpatrywali się w dysze silników, które się otwierały pomiędzy 
matowosrebrnymi płetwami. Zdawało się, że lada chwila z mrocznych wylotów runie 
straszny 
płomień atomowy i pocisk jednym pchnięciem wystrzeli przez cienki szklany dach. 
Niektórzy 
cofali się lub wspinali na palce usiłując zajrzeć do wnętrza bezwładnych 
czeluści, otoczonych 
wałami niepokalanie gładkiego metalu. Tylko w kilku miejscach masywne obrzeża 
nosiły 
ślady działania okrutnej temperatury w postaci delikatnych równoległych smug.
Inżynier, wciąż z rękami w kieszeniach kombinezonu, milczał. Pracowało tu 
kilkunastu 
ludzi, a młody chłopak siedząc w kabinie na kółkach, od której biegły w różne 
strony grube 
kable, kierował ruchem rusztowania podnoszonego ku górnym płetwom.
Chłopcy nie mogli się oderwać od tego miejsca i z coraz innej strony oglądali 
rozłożone 
gigantyczne płetwy, jak gdyby ogon srebrnego lewiatana. Jeden, najmłodszy, z 
płonącymi 
oczami i twarzą, zdradzał chęć wdrapania się na rusztowanie i zrobiłby to 
niechybnie, gdyby 
nie obecność inżyniera.
— Chodźcie, chłopcy. Musimy się spieszyć. Tłocząc się ruszyli za Sołtykiem. Po 
kilkudziesięciu krokach znaleźli się przy luce towarowej. Brzuch pocisku 
otwierał się ziejąc 
szeroko pomiędzy dwiema półkolistymi pokrywami, które zwisały w dół jak drzwi 
bombowca. Na wiodący do wnętrza statku pomost wtaczały się długim szeregiem 
wyładowane elektrowozy. Kilku ludzi baczyło na ożywiony ruch.
Minąwszy lukę towarową podeszli do białych aluminiowych schodków na kółkach, 
przystawionych do widniejącego wysoko otworu. Trzeba było wejść na wysokość 
trzech 
prawie pięter. Pierwszy z idących znalazł się na małej platformie szczytowej, 
spojrzał za 
siebie i zastygł. Za plecami miał srebrnomatowy bok pocisku, a pod sobą — głębię 
hali, która 
jeszcze bardziej wzrosła. Po jej nieprzemierzonych płaszczyznach toczyły się 
dziesiątki 
małych pojazdów, dalej bielały wypukłe kadłuby maszyn z kroczącymi na 
galeryjkach i 
mostkach ludźmi. Z setek błękitnych płomyków wznosiły się nitki pary łącząc się 
w lekki, 
przejrzysty obłok. Powietrze pełne było ostrej woni ozonu. Metaliczny smak 
osiadał na 
ustach. Nad głową sunęły powoli kratownice dźwigu. Chłopiec ocknął się, bo tuż 
nad nim w 
powietrzu pojawił się człowiek. Zjeżdżał na bloku przewieszonym przez trawers, w 
skórzanym fartuchu, z maską azbestową na twarzy, trzymając jak pistolet krótki, 
metalowy 
palnik.
— No, cóżeś się tak zapatrzył! — zaczęto wołać z dołu. Chłopak obróciwszy się 
skoczył w 
rozwarty w ścianie pocisku otwór. Znalazł się we wnętrzu korytarza o okrągłych 
ścianach 
pokrytych lucytem, który wydawał spokojne, błękitnawe światło.
— To jest śluza wejściowa — rzekł inżynier. Pojawił się jako ostatni. — Z obu 
stron są 
hermetyczne klapy, żeby można było wychodzić i wchodzić nawet w pustej 
przestrzeni. A 
teraz możemy pójść albo od razu do Centrali, albo do silników, jak wolicie? — 
zwrócił się do 
chłopców. Stali ciasno stłoczeni w niewielkim korytarzu i milczeli, 
onieśmieleni.
— Do Centrali — na chybił trafił odezwał się najmniejszy. Zdawało mu się, że 
inżynier 
traktuje ich niechętnie, jak intruzów. Sołtyk podszedł do zapory w ścianie i 
oburącz odwrócił 
żelazne koło szprychowe. Zapora schowała się, gruba jak drzwi skarbca. Weszli do 
drugiego 
także okrągłego korytarza, który wiódł poziomo do wnętrza pocisku. Kończył się 
otwartą 
szeroko klapą. Była tam mała cela o ścianach również pokrytych lucytem. Pod 
niskim 
stropem skręcały pękami rury. Schodziły od nich korby i pokrętła.
— Jesteśmy w stacji obsługi śluz — rzekł inżynier. Przechodząc ku drzwiom w 
ścianie 
dodał: — Tu są manometry, a tu — wskazał na rury — przewody wysokiego ciśnienia. 
Pod 
podłogą są pompy i butle ze sprężonym gazem… Tak… a teraz zejdziemy do Centrali.
Za drzwiami, umieszczonymi dość wysoko w ścianie, znajdował się pionowy szybik, 
niezbyt głęboki, bo zajrzawszy widziało się jego jasno oświetlone dno. 
Prowadziły tam 
schodki, a raczej drabinka o szerokich stopniach wyłożonych gąbczastą, bardzo 
elastyczną 
masą, w której zagłębiały się stopy. Same schodki otaczała rura tak wąska, że 
schodzić można 
było tylko pojedynczo. Jeden po drugim zeszli na dół. Stali w przelocie długiego 
korytarza o 
dziwnym kształcie: jego przekrój był prawie równobocznym trójkątem. Ściany 
schodziły się 
w górze, gdzie biegła długa rura świetlna. Korytarza nie rozjaśniał lucyt: 
podłoga jak i ściany 
wyłożone były tą samą ciemnozieloną, gąbczastą masą, co schodki.
— Po drodze możemy obejrzeć kabinę — rzekł inżynier. Otworzył pierwsze z brzegu 
drzwi, które, znajdując się w ścianie trójkątnego korytarza, były nachylone do 
podłogi pod 
kątem 45 stopni. Jakież było zdumienie chłopców, gdy zajrzawszy do środka dużej 
kabiny 
spostrzegli, że podłoga jej wznosiła się od drzwi w górę, nachylona do poziomu 
niemal o 
połowę kąta prostego.
Inżynier, jakby nie dostrzegając ich zdziwienia, poszedł kilka kroków dalej i 
otworzył 
drzwi kabiny położonej po przeciwległej stronie korytarza. I tam również podłoga 
podnosiła 
się stromo w górę. W kabinach nie było nikogo. Płonęły w nich rurki podsufitowe, 
oświetlając słabo meble przymocowane do podłóg, jak czasem na okręcie.
Chłopcy sporzeli milcząc na inżyniera. Wreszcie najmłodszy i najniecierpliwszy 
spytał:
— Co to znaczy, proszę pana? Dlaczego ten korytarz jest trójkątny, a w kabinach 
jest 
krzywa podłoga?
— Nie krzywa, tylko nachylona — poprawił go Sołtyk. Wydobył z kieszeni 
kombinezonu 
notes i ołówek mówiąc:
— Jeżeli się czegoś nie wie, należy zaraz pytać. Nie trzeba się wstydzić.
Naszkicował rysunek i pokazał go chłopcom.
— Rozumiecie już?
Ale chłopcy nadal nie rozumieli.
— Wiecie, że statek przeznaczony jest do podróży międzyplanetarnych? No właśnie. 
A 
tam, w przestrzeni próżnej, nie ma siły ciążenia. Dlatego wszystkie przedmioty 
stają się 
nieważkie. Dawniej w powieściach fantastycznych opisywano rozmaite zabawne 
przygody 
takich podróżników, jak to nie mogli wylać wody z flaszki, jak fruwali swobodnie 
pod 
sufitami i tak dalej. Otóż są to przyjemności raczej wątpliwe, a co ważniejsze, 
istnienie 
grawitacji jest dla człowieka niezbędne. To nie znaczy, że bez niej nie można 
żyć. 
Bynajmniej, ale po pewnym czasie mięśnie wskutek braku pracy zaczynają zanikać. 
Dlatego 
Kosmokrator sam sobie stwarza sztuczne pole ciążenia. Po prostu wiruje w czasie 
lotu wokół 
swojej długiej osi, którą na tym rysunku zaznaczyłem literą O — widzicie? Dzięki 
temu 
powstaje siła odśrodkowa, jak na karuzeli, która przyciska wszystkie przedmioty 
i ludzi w 
kabinach w kierunku promienia. Tak jak zaznaczyłem strzałką. Podłogi kabin i 
tego korytarza 
są tak ustawione, żeby w czasie podróży wszędzie pod nogami czuło się „dół”, a 
nad głową 
— „górę”, tak jak na ziemi. A to jest oczywiście możliwe tylko przy promienistym 
ułożeniu 
pomieszczeń.
— A co jest nad nami?
— Na górze są grodzie ładunkowe.
— A czemu korytarz jest trójkątny?
— Po prostu dlatego, że nie starczyło miejsca.
— To można było zrobić inaczej — rzekł zaczepnie najmniejszy z chłopców, któremu 
wydało się teraz, że inżynier z nich kpi.
— Można było — zgodził się dobrodusznie Sołtyk — ale wtedy trzeba by ściany w 
kabinach pochylić, co nie wygląda zbyt ładnie, a w korytarzu przecież mniej się 
na ogół 
przebywa niż w kabinie. Zresztą i tak mogą tu iść cztery osoby w jednym szeregu… 
No, ale 
zagadaliśmy się. Chodźmy do Centrali.
Ruszył przed siebie, a chłopcy za nim. Najmniejszy liczył kroki: do końca było 
ich 68. Tu 
znów schodki, ale tylko z kilkoma stopniami, i wypukłe szerokie drzwi.
 
W kabinie, która miała może sześć metrów średnicy, uderzył wchodzącego widok 
nieprzeliczonych wskaźników, zegarów i lampek sygnałowych. Mrugały i błyskały 
wszystkimi kolorami tęczy. Ściany, nachylone do podłogi pod kątem, ale w 
przeciwną stronę 
niż w korytarzu, podzielone były na sekcje tworzące jak gdyby szafki z 
pulpitami. Wszędzie 
iskrzyły się i pulsowały światełka. Nad każdą szafką jaśniał napis. Można było 
odczytać: 
DYSZE, POLE GŁÓWNE, POLE KIEROWNICZE, GENERATOR POZIOMU A, 
PREDIKTOR, MARAX. Było ich kilkadziesiąt. W samym środku kabiny wznosił się z 
podłogi wielki aparat, podobny trochę do hełmu olbrzyma. Wystawały z niego trzy 
rury, 
zamknięte białymi denkami. Razem przypominało to kolosalnie powiększoną głowę 
owada z 
trzema wypukłymi oczami czy czułkami. Tam gdzie w głowie jest gęba, z aparatu 
wystawały 
w czterech rzędach pionowe dźwigienki. Odczytawszy na dwóch napisy START i 
ROZRUCH, chłopcy zaczęli trącać się łokciami i zbliżyli głowy do przyrządów, 
wpatrując się 
w nie chciwie.
Inni skupili się tam, gdzie w skośnie pochylonej ścianie widniał na tle matowej 
tablicy 
oświetlony od środka kolorowy wizerunek. Przypatrzywszy się zrozumieli, że mają 
przed 
sobą podłużny przekrój Kosmokratora.
Po obu stronach „głowy owadziej” stały po trzy fotele, bardzo niskie, z 
odrzuconymi w tył 
oparciami i rozłożonymi pasami do zapinania. Nie to jednak najbardziej 
zaciekawiło 
wszystkich ani nawet nieustanna bieganina świateł sygnałowych. Naprzeciw foteli 
nad samą 
podłogą znajdowały się pochyłe tarcze metalowe. W każdej, jak w ramie, widniał 
okrągły 
ekran metrowej prawie średnicy. Na tych jaśniejących płaszczyznach widać było 
wnętrze 
całej hali, świecący strop, krzątaninę maszyn, wózków i ludzi, a wszystko to 
nadzwyczaj 
ostre, wyraziste i kolorowe. Dwa przyśrodkowe ekrany ukazywały przednio–boczną 
część 
hali, a inne dwa — tylną.
Gdy jedni chłopcy skupili się przy ekranach, drudzy dopadli świecącej mapy 
statku, 
jeszcze inni wreszcie tłoczyli się przy „głowie owadziej”, gdzie stał inżynier.
— Zbliżcie się wszyscy do mnie — powiedział głośno — …a ci, co stoją z tyłu, 
niech 
niczego nie dotykają… jeszcze byśmy niechcący gdzie polecieli…
Chłopcy otoczyli go wieńcem. Sołtyk usiadł na małym krzesełku, które wysunął 
sobie 
spod opadającej pokrywy „owadziej głowy”, i zaczął wskazując na świecące kontury 
pocisku.
 
— Tutaj widzimy wszystko, co jest wewnątrz statku. Kosmokrator ma 107 metrów 
długości i około 10 metrów średnicy w najszerszym miejscu. Składa się z dwu 
wrzecionowatych korpusów, włożonych jeden w drugi. Zewnętrzny korpus nadaje 
statkowi 
odporność i stanowi osłonę aerodynamiczną, wewnętrzny zaś, podzielony na dwa 
pokłady, 
górny i dolny, zawiera pomieszczenia ładunkowe, kabiny mieszkalne, urządzenia 
kierownicze 
i silnik. W przestrzeni po« między oboma korpusami znajdują się zbiorniki wody i 
ciekłego 
powietrza. Są to zapasy przeznaczone na podróż, równocześnie zaś ochraniają 
ludzi wewnątrz 
statku od promieni kosmicznych. Na Ziemi chroni nas przed zgubnym działaniem 
tych 
promieni atmosfera, a w Kosmokratorze — woda oraz specjalny pancerz z kameksu, 
materiału pochłaniającego promieniowanie dziesięć razy silniej od ołowiu. 
Dodatkowy 
czynnik bezpieczeństwa stanowi bersil, z którego zbudowany jest cały statek. Czy 
wiecie, co 
to jest?
— Wiemy, wiemy! — zahuczało.
— Zaraz się przekonamy — rzekł inżynier i, wyszukawszy przymrużonymi oczami 
najmniejszego z chłopców, wskazał na niego palcem.
— Bersil… — zaczerpnął tchu malec — …jest to metal odporniejszy od stali.
— Nie, to nie jest metal — zauważył jeden z jego kolegów.
— A więc to metal czy nie? Nie wiesz? A jaka jest jego budowa?
— Tam są takie „oczka” — zaczął, ktoś, lecz nie podtrzymany umilkł.
Nastąpiła ponura cisza,
— Tak — rzekł inżynier. — Więc obaj mieliście rację. Bersil jest i nie jest 
metalem. Jak 
wskazuje nazwa, składa się z dwu pierwiastów: z BERylu i SILicium, to jest 
krzemu. 
Pierwszy jest metalem, a drugi nie. Każdy z tych pierwiastków posiada strukturę 
krystaliczną, 
to znaczy siatkę przestrzenną, w której narożach siedzą atomy. Bersil powstaje w 
ten sposób, 
że w puste miejsca siatki krystalicznej jednego pierwiastka wstawia się siatkę 
drugiego. 
Tworzy się „plecionka atomowa” nadzwyczaj odporna i twarda. A więc mamy już sam 
pocisk. Przejdziemy teraz do siły napędowej. Spójrzcie na plan Kosmokratora. 
Cała jego tylna 
część to pomieszczenie silnikowe. Od reszty rakiety oddziela ją dwumetrowy 
ekran, 
pochłaniający promieniowanie. Idąc od przodu ku tyłowi widzicie najpierw naszą 
„wytwórnię 
paliwa”. Jest to stos atomowy, wytwarzający communium. Na pokładzie nie mamy 
gotowego 
paliwa, lecz sami je sobie wytwarzamy z innych pierwiastków. Stos nasz, 
naładowany do 
pełna, może wyprodukować około 40 kg communium. Wydaje się to niewiele, lecz 
wystarczy 
dla odbycia kilkudziesięciu podróży do kresów naszego układu słonecznego. Proces 
wytwarzania communium toczy się stale, także i teraz, ale nadzwyczaj powoli, 
zaraz go 
zobaczymy.
Inżynier nacisnął dźwigienkę. Natychmiast rozjaśniły się tarcze dwu zegarów, a 
na 
najwyższym „oku owadzim”, a właściwie małym ekranie katodowym, zajarzyła się 
wstęga, 
która poczęła wolno pulsować.
— Teraz stos nastawiony jest na bieg jałowy. Dla rozruchu wyciąga się 
zabezpieczające 
blendy kadmowe za pomocą tego regulatora — inżynier położył dłoń na dużej, 
czarnej 
rękojeści. — Wtedy ilość swobodnych neutronów we wnętrzu stosu powiększa się 
wieleset 
milionów razy i produkcja communium ulega przyspieszeniu. Cóż dzieje się dalej? 
Atomy 
communium zostają za pomocą dmuchawy wessane do następnej komory, która na 
planie 
nosi nazwę POLE, ponieważ jest tam elektromagnes wytwarzający pole magnetyczne. 
Pole 
musi być bardzo silne, dlatego elektromagnes waży ponad 400 ton, to jest więcej 
niż szósta 
część wagi całej rakiety. Elektromagnes, jak pewno wiecie, wytwarza temperaturę 
zapłonu 
communium. Pomiędzy jego biegunami powstaje kula rozżarzonych gazów. Jest to po 
prostu 
małe sztuczne słońce, które wirując w polu magnetycznym wyrzuca strumień cząstek 
o 
chyżości kilku tysięcy kilometrów na sekundę. Gdyby nie pole magnetyczne, 
cząstki 
pękających atomów wylatywałyby nie tylko dyszami, lecz pędziłyby we wszystkie 
strony. 
Dawniej, przy bardzo wielkich stosach, tak zwanych „piecach uranowych”, 
wytwarzała się 
taka masa neutronów, że w promieniu kilkudziesięciu metrów wokoło trzeba było 
stwarzać 
strefę bezludną i wszystkimi operacjami przy stosie kierować spoza grubych murów 
ochronnych. Obecnie, dzięki możliwości dowolnego kierowania deuteronów, wszystko 
to 
należy do historii i pozostały nam po tym tylko bardzo grube mury jak ten, pod 
którym 
jechaliśmy tutaj. Teraz rozumiecie, że ten dwumetrowy ekran ochronny pomiędzy 
komorą 
silnikową a mieszkalną częścią rakiety nie ma znów bardzo dużego znaczenia. 
Gdyby pole 
nagle znikło, to w naszą stronę, w głąb rakiety, runęłaby powódź szybkich 
cząstek o takim 
natężeniu, że żaden ekran nic by tu nie pomógł. Dam wam przykład ilustrujący to. 
co 
powiedziałem. Zbliżając twarz do płomienia, mogę uchronić się od poparzeń, 
jeżeli będę 
silnie dmuchał odrzucając od siebie rozgrzane gazy. Mniej więcej taką rolę 
spełnia wobec 
rakiety elektromagnes, który kieruje strumienie cząstek do dysz. W ten sposób 
powstaje silą 
poruszająca. Pozostaje nam jeszcze do omówienia żegluga. Cała astronautyka 
składa się 
właściwie z dwu wielkich rozdziałów. Pierwszy — to start i lądowanie, a drugi — 
właściwy 
lot w próżni. Jedno i drugie nie jest bynajmniej proste. Gdybym włączywszy 
rozruch 
przełożył tę dźwignię do końca, silnik ruszyłby pełną mocą… to znaczy rozwinął 
dzielność 
3 700 000 koni mechanicznych. Jednakże tak zrobić nie można… bo wszyscy 
znajdujący się 
w rakiecie ponieśliby natychmiast śmierć!
— Dlaczego?
— Rakieta, ruszając takim zrywem, osiągnęłaby przyspieszenie około 900 razy 
większe od 
ziemskiego. Przyspieszenie ziemskie to siła, z jaką Ziemia przyciąga wszystkie 
przedmioty na 
swej powierzchni. Człowiek poddany przyspieszeniu dwa razy większemu waży jak 
gdyby 
dwa razy więcej niż normalnie, trzykrotnemu — trzy razy, i tak dalej. Spójrzcie 
na ten wielki 
zegar. Podziałka jego jest wyskalowana w jednostkach „g”, to znaczy jednostkach 
przyspieszenia. Wskazuje on, jakie przyspieszenie ma rakieta. Podziałka, jak 
widzicie, kończy 
się przy 50 g. Przy 6 g jest czerwona kreska, a przy 9 — dwie. Otóż człowiek 
może znieść 
przez dłuższy czas przyspieszenie około 4 g, a mniej więcej przez pół godziny — 
7 g. 20 g 
można wytrzymać tylko przez kilkadziesiąt sekund. A przyspieszenie 3900 g 
zmiażdżyłoby 
po prostu jak prasa wszystkich obecnych w rakiecie! Tak więc rakieta startując 
nie może 
rozwinąć przyspieszenia większego niż 6–7 g i dlatego na tarczy jest w tym 
miejscu czerwony 
znak. Ale i tak ten oto bezpiecznik nie pozwala na rozwinięcie większego 
przyspieszenia. 
Bezpiecznik ten można jednak w pewnych okolicznościach usunąć.
— A po co?
— Bo można wyrzucić pocisk w ogóle bez załogi, i tak robiliśmy właśnie przy 
pierwszych 
próbach lotu. Wtedy nie ma ograniczeń i można włączyć silniki całą mocą. To samo 
dotyczy 
również hamowania: wytwarza się wtedy przyspieszenie, tylko odwrotnie 
skierowane. Łatwo 
to sobie uzmysłowić; przypomnijcie sobie, co się dzieje, gdy siedzicie w 
wagonie, który nagle 
rusza: odczuwa się wtedy szarpnięcie do tyłu, a gdy wagon hamuje — szarpnięcie w 
przeciwnym kierunku. Szybkość w czasie startu nie może przekroczyć pewnej 
granicy także i 
z innego powodu. Rozgrzewając się od tarcia o atmosferę, pocisk mógłby stanąć w 
płomieniach i spłonąć, mimo że jest tak wytrzymały. Pamiętajcie, że lecąc ze 
zwykłą 
szybkością podróżną rakieta może z łatwością przegonić pocisk armatni! Przy 
szybkościach 
naddźwiękowych, jakie wówczas osiąga, opór powietrza jest olbrzymi. Stosowano 
różne 
metody w celu zmniejszenia go. Kosmokrator ma dokoła dziobu otwory, którymi w 
czasie 
przebijania atmosfery wytryska pod ciśnieniem wodór. Pomiędzy bokiem pocisku a 
powietrzem tworzy się cienka warstewka wodoru, poruszająca się z połową 
szybkości rakiety. 
Jest to tak zwana faza o szybkości pośredniej. Na skutek tego temperatura 
powłoki nie 
przekracza 1000 stopni. Jest to znośne dzięki naszym maszynom chłodzącym. Gdyby 
jednak 
z jakichkolwiek powodów temperatura rosła dalej, to inny automat zmniejsza 
parcie gazów 
wylotowych, dławiąc silniki. W ten sposób pokonaliśmy zasadnicze trudności 
startu. A teraz 
przekonamy się, co by się stało, gdyby dostał się tu ktoś niepowołany.
Inżynier szybko włączył dźwignię rozruchu. Natychmiast fioletowa wstążka, 
leniwie 
wijąca się na tarczy oscylografu, zaczęła prężyć się i drgać coraz szybciej. 
Wskazówki na 
zegarach ruszyły w prawo. Panowała zupełna cisza, spotęgowana jeszcze tym, że 
wszyscy, 
stłoczywszy się głowa przy głowie, powstrzymywali oddech. Wskazówki szły wciąż w 
prawo. Zapalały się i gasły coraz inne sygnały. Inżynier nacisnął drugą dźwignię 
i trzy ekrany 
w czarnej „głowie” zajarzyły się błękitnawym światłem.
— Jak widzicie, proces wytwarzania communium przyśpiesza się. Możemy ruszać!
Inżynier chwycił niespodzianie za rękę najmniejszego chłopca, który, wciśnięty 
pomiędzy 
kolegów, stał tuż przy nim, i jego palcem nacisnął czerwony wyłącznik pod 
napisem START.
Chłopiec krzyknął i targnął się wstecz, ale zatrzymał go zwarty mur 
napierających 
kolegów, którzy z rozszerzonymi oczami, bez tchu, czekali katastrofy. Nie stało 
się jednak 
nic. Na jednym z ekranów pojawiła się na ułamek sekundy trzepocąca eliptyczna 
linia, a 
potem zapłonęły trzy czerwone lampki i wszystkie światła na pulpicie zgasły. Za 
to na jednej 
ze ścian zawyła przerywanym głosem syrena. Inżynier roześmiał się.
— Myślicie, że naprawdę chcę was wyprawić do nieba?
No, nie bójcie się… Nic się nie stało i nie mogło stać. Po prostu zadziałał 
Prediktor!
Aczkolwiek chłopcy nie rozumieli, co zaszło, nikt nie chciał pytać. Wszyscy byli 
ogromnie 
zawstydzeni, a to, że inżynier widział ich przestrach, jeszcze bardziej ich 
uraziło.
— No no, nie gniewajcie się… Inżynier spoważniawszy tłumaczył:
— Człowiek nie jest w stanie skontrolować pracy wszystkich silników i 
instrumentów 
równocześnie. Oprócz tego jego reakcje przy takiej szybkości, jaką rozwija 
Kosmokrator — 
już w pierwszych 10 minutach przeszło 3 kilometry na sekundę — stają się zbyt 
powolne. 
Jeżeli w odległości pięciu kilometrów od rakiety wyłoniłby się z chmur samolot, 
to zanim 
pilot cośkolwiek by przedsięwziął, nastąpiłoby zderzenie. 0,4 sekundy mija, 
zanim obraz 
zbliżającego się samolotu dotrze do mózgu. W tym czasie rakieta przeleci prawie 
półtora 
kilometra. Ale pilot nie rozpoznał w tym czasie obrazu, tylko go spostrzegł. Na 
to potrzeba 
jeszcze prawie całej sekundy, a wtedy będzie już 4,5 kilometra dalej i po 
zderzeniu! Poza tym 
przy starcie człowiek nie jest w pełni władz fizycznych. Panuje wtedy 
przyśpieszenie równe 6 
do 7 g. Takiego przyśpieszenia doznaje pilot samolotu odrzutowego przy 
wykonywaniu 
ewolucji. Widzieliście może, jak wygląda siedzenie w takim samolocie? To jest 
właściwie 
„leżak”, a nie siedzenie, bo pilot leży tam na brzuchu, z brodą podpartą gumową 
poduszeczką. Chodzi o to, że pod wpływem rosnącego przyśpieszenia pierwsze 
zawodzi 
krążenie krwi. Krew staje się jakby „za ciężka” i serce nie ma dość siły, by ją 
przepompować 
do odległych części ciała, a jedną z nich jest mózg. Dlatego przy wirażach i 
pętlach bardzo 
często robi się pilotom ciemno przed oczami. To znaczy po prostu, że krew nie 
dopływa do 
tylnej części mózgu, gdzie jest ośrodek wzroku. Tak więc rozumiecie, że człowiek 
nie może 
bezpiecznie pokierować rakietą w czasie startu. Zastępuje go urządzenie, które 
macie przed 
sobą — inżynier położył rękę na lśniącej, gładkiej pokrywie „głowy owadziej”. — 
Nazywa 
się Prediktor. W czasie żeglugi w próżni trzeba utrzymywać statek na właściwym 
kursie. 
Rakietę można by przez całą drogę napędzać silnikami, ale byłoby to zbyteczne 
marnotrawienie energii. Wystarczy bowiem oddalić się na pewną odległość od Ziemi 
i 
wyłączyć motory. Statek leci wtedy tylko dzięki przyciąganiu Słońca, podobnie 
jak planety. 
Są to tak zwane orbity naturalne. Są także inne, tak zwane orbity wymuszone, 
kiedy statek 
pomaga sobie silnikami, lecąc jak gdyby „na przełaj” czy też „pod prąd”, 
zwalczając siły 
grawitacji słonecznej, kiedy chce sobie skrócić drogę. To, co na zwykłym statku 
należy do 
kapitana i sternika, a więc obliczanie kursu, utrzymywanie go, wymijanie 
przeszkód, no i 
samo czuwanie nad przyrządami — to wszystko wykonuje u nas Prediktor. Statek, 
jak wiecie, 
wiruje w próżni wokół długiej osi, żeby stworzyć sztuczne pole ciążenia. Dlatego 
na przedzie 
w dziobie znajduje się nadajnik radarowy, którego antena kręci się w przeciwną 
stronę z taką 
szybkością, by pozostać nieruchomą w stosunku do gwiazd. Dzięki temu Prediktor w 
każdej 
chwili orientuje się, jaki jest kierunek lotu i jego szybkość. Radar można by 
nazwać zmysłem 
wzroku Prediktora. Poza tym, że podaje informacje o położeniu statku, ma on 
jeszcze jedno 
niezmiernie ważne zadanie. Mianowicie w próżni zachodzi stałe niebezpieczeństwo 
zderzenia 
z meteorami. Był to prawdziwy koszmar pierwszych astronautów. Prediktor potrafi 
dzięki 
wirującym radaroskopom unikać takich groźnych spotkań. Prócz „zmysłu wzroku” 
posiada on 
„węch chemoelektryczny”, wrażliwy na skład powietrza wewnątrz rakiety, które 
oczyszcza i 
zmienia samoczynnie. Ale bodaj najważniejszy jest jego zmysł równowagi, bez 
którego 
lądowanie byłoby w ogóle niemożliwe. W pobliżu wielkich ciał niebieskich są tak 
zwane 
strefy zakazane, w których wytworzone przez siłę ciężkości tarcie przypływowe 
mogłoby 
rozerwać rakietę. Prediktor umie omijać takie niewidzialne rafy dzięki 
urządzeniu 
grawimetrycznemu. Przy lądowaniu zaś, kiedy statek zbliża się do planety z 
otwartymi 
dyszami hamowniczymi, Prediktor obejmuje rolę kierowniczą i, rejestrując w 
ułamkach 
sekundy zmiany szybkości własnej, kąt zbliżania się do gruntu, opór powietrza 
oraz 
stateczność pocisku — reguluje pracę silników.
— A jak on to wszystko robi? — spytał jeden z chłopców.
— Tego wam nie powiem, bobyście tu przez rok musieli dwa razy dziennie 
przychodzić na 
wykłady. Dosyć że Prediktor, kiedy damy mu odpowiedni rozkaz, na przykład 
obliczyć kurs 
na Wenerę, zrobi to w ciągu kilku minut, a potem wystarczy go nastawić na 
„start” i położyć 
się na fotelu. Nic jednak, o czym Prediktor nie został powiadomiony, nie może 
się wydarzyć. 
On do tego nie dopuści. Dlatego właśnie, młodzieńcze, gdy nacisnąłeś odważnie 
ten guzik — 
zwrócił się inżynier do czerwonego jak piwonia malca — zamiast silnika zahuczała 
syrena 
alarmowa…
— A co pokazują te tarcze? — jeden z chłopców wskazał troje „oczu” Prediktora, 
nie tyle 
może z ciekawości, ile pragnąc odwrócić uwagę od nieszczęsnego kolegi, który 
miał ochotę 
zapaść się pod podłogę.
— Te ekrany pokazują orbity podróży. Na jednym widać orbitę zadaną, na drugim 
opisywaną, a trzeci służy do wyliczeń pozycji.
— Co to znaczy, że widać orbitę? Jaką orbitę?
— Przez orbitę albo trajektorię lotu rozumiemy linię krzywą, którą statek 
opisuje w 
przestrzeni. Przy wyłączonych silnikach może to być wycinek hiperboli, paraboli 
albo elipsy.
— A to? — chłopiec wskazał ekrany z płonącym wizerunkiem hali.
— To jest zwykłe urządzenie telewizyjne. Posługujemy się nim, a nie oknami w 
ścianach, 
bo żaden materiał przezroczysty nie wytrzymałby ogromnych różnic temperatury i 
ciśnienia. 
Telewizory te wrażliwe są na promienie widzialne dla oka ludzkiego, zawodzą więc 
w nocy, 
w chmurach i we mgle. Ale i wtedy nie zostajemy ślepi, przełączywszy się na 
radar, to 
znaczy, jak wiecie, na ultrakrótkie fale radiowe.
Inżynier przełożył nieduży wyłącznik na pulpicie. Kolorowe obrazy hali zgasły. 
Na ich 
miejsce pojawiły się dziwacznie wyglądające wizerunki, utrzymane w kolorach 
zielonkawo–
brunatnych. Przypatrzywszy się chłopcy rozpoznali ten sam obraz co przedtem: 
wnętrze hali, 
ludzi, maszyny, ale wszystko nieco ciemniejsze i pozbawione naturalnych barw.
— W ten sposób widzimy powierzchnię planety, zbliżając się do niej w nocy lub 
przez 
obłoki. Jest to jednak bardzo mało. Na obcej planecie nie ma oczywiście żadnego 
sztucznego 
lądowiska, a dokładnie wypatrzeć rzeźbę terenu, gdy pocisk robi około 1700 
kilometrów na 
godzinę — jest to najmniejsza szybkość wchodzenia w atmosfery planet — nie jest 
rzeczą 
prostą, nawet przy współpracy Prediktora. Inżynier podszedł do oświetlonego 
planu rakiety.
— Tutaj w dziobie mieści się nasz samolot wywiadowczy. Nie wiedzieliście, że 
mamy 
samolot na pokładzie? — dodał widząc zdumienie chłopców. — A jakże, mamy nawet 
całą 
„flotę” powietrzną. W pomieszczeniach ładunkowych znajduje się hangar drugiego 
samolotu, 
helikoptera. On służy do innych celów. A ten samolot, który widzicie tu w 
dziobie, jest 
jednoosobowym małym odrzutowcem. Zbliżywszy się do powierzchni planety na 
kilkanaście 
kilometrów, otwieramy klapy i wyrzucamy samolocik, który leci dalej już 
samodzielnie, 
dokładnie badając warunki terenowe, i donosi nam o swoich spostrzeżeniach za 
pomocą 
radia. Jeżeli zachodzą jakieś wątpliwości, na przykład, czy grunt jest dość 
wytrzymały — 
trudno to, rozumiecie, zbadać z lecącego pocisku — samolot ląduje i pilot 
dokonuje 
potrzebnych badań, po czym albo przywołuje nas przez radio, albo leci dalej w 
poszukiwaniu 
innego lądowiska. Odkrywszy odpowiedni teren rakieta zaczyna się opuszczać 
najpierw 
aerodynamicznie, to znaczy wyzyskując nośność powietrza, a gdy szybkość zmaleje 
do 
jakichś 400 kilometrów na godzinę, Prediktor włącza dysze hamownicze. Czy 
zwróciliście 
przedtem uwagę na kółko, które narysowałem w samym środku pocisku?
Inżynier wydobył notes i pokazał chłopcom naszkicowany przekrój poprzeczny 
Kosmokratora.
— Jest to długa rura, która ciągnie się od komory zapłonowej aż do dziobu. Można 
przez 
nią wyrzucać część gazów atomowych, co wytwarza odrzut hamujący postępowy ruch 
statku.
— A co by się stało, jakby Prediktor zawiódł? — spytał najmniejszy z chłopców, 
który 
ochłonął już ze zmieszania.
— Prediktor jest zabezpieczony — zaczął inżynier, lecz chłopak nie dał za 
wygraną.
— A jakby się zabezpieczenia popsuły?
— To jest zupełnie nieprawdopodobne.
— Ale możliwe? Co trzeba robić, jakby się zepsuł? — uparcie nastawał chłopiec. 
Inżynier 
zmarszczył zrazu brwi, jakby chcąc powiedzieć „nie nudź”, lecz potem ściągnął 
lekko usta.
— Chcesz wiedzieć? — rzekł. — To chodźcie ze mną.
Wyszedłszy z Centrali, znów znaleźli się w trójkątnym korytarzu. Rychło doszli 
do 
wąskich schodków, po których wdrapali się do stacji obsługi śluz. Zamiast jednak 
pójść na 
prawo, w stronę korytarza wiodącego na zewnątrz, inżynier otworzył metalowe 
drzwi w 
ścianie. Po drabince wspięli się na pokład górnego poziomu. Szyb, którym się tu 
dostali, 
otwierał się pośrodku wąskiego przejścia pomiędzy dwoma długimi rzędami 
pionowych 
ścian. Jak daleko sięgał wzrok, ciągnęła się ta metalowa ulica, w równych 
odstępach 
przegradzana przez profilowane wsporniki. Wyglądało tu trochę jak w jakimś 
wielkim 
składzie przemysłowym.
— Jesteśmy przy grodziach ładunkowych — rzekł inżynier kierując się ku tyłowi 
pocisku. 
Któryś z chłopców, spojrzawszy w górę, wydał okrzyk zdumienia: nad nimi, na 
wysokości 
pięciu metrów, biegł chodnik zawieszony do góry nogami, z poręczą skierowaną w 
dół, niby 
odbicie tego, którym szli.
Inżynier zatrzymawszy się tłumaczył:
— W czasie podróży, kiedy rakieta wiruje, korzystamy z tamtego chodnika. 
Pamiętacie 
przecież, co wam rysowałem?
— I chodzi się do góry nogami? A w głowie się nie zakręci?
— Skądże! Przecież tego ruchu obrotowego w ogóle się nie wyczuwa. Czuje się 
zwyczajnie pokład pod nogami, nic więcej.
— A jakby ktoś stał tu, gdzie my, w czasie startu, to co by się stało?
— Z chwilą kiedy rakieta oddali się od ziemi na trzy tysiące kilometrów, nadaje 
się jej 
ruch wirowy i wtedy stojący tutaj człowiek poleciałby po prostu głową naprzód na 
tamten 
chodnik, ale ponieważ obroty są początkowo powolne, nic by mu się nie stało. 
Byłoby to 
raczej powolne szybowanie niż upadek.
— To znaczy, że „góra” i „dół” zamieniają się z sobą miejscami?
— Oczywiście.
Ruszyli dalej. Niektóre grodzie były już załadowane po brzegi, w innych krzątali 
się ludzie 
przymocowując wszystkie przedmioty specjalnymi taśmami do uchwytów i łap.
Nie zwalniając kroku inżynier, w miarę jak przechodzili obok pomieszczeń, rzucał 
słowa 
objaśnienia.
Mijali magazyny żywnościowe. W półmroku widniały beczki i stosy skrzyń, paki z 
konserwami, worki z mąką i zbożem. W następnej grodzi znajdowały się lekarstwa, 
rozmaite 
chemikalia i aparaty. W chłodni leżały warstwy mrożonego mięsa, jarzyn, owoców. 
Zdawać 
się mogło, że cała kula ziemska nagromadziła w rakiecie, jak w dziwnej arce, 
wszystkie swoje 
wytwory: były tu namioty i śpiwory, spektroskopy, lunety i sejsmografy, bele 
materiałów, 
całe laboratoria chemiczne, barografy i kineteodolity, witaminy, ziarno 
rozmaitych roślin, 
kamery balistyczne, bańki z syntetycznym białkiem i tłuszczem, wiertarki, 
kompresory, 
tokarnie, materiały wybuchowe, butle sprężonych gazów, generatory awaryjne, 
zapasy metali, 
blachy, drutu, kabli i narzędzi, lekkie stopy, naczynia szklane i porcelanowe, 
liny stalowe, 
części silników, zapasowe lampy radiowe, anteny radarowe i przenośne stacje 
meteorologiczne.
Chłopcy już prawie obojętni mijali wyładowane po brzegi pomieszczenia, nie 
reagując 
przy najbardziej niespodziewanych objaśnieniach, ale nie wytrzymali, gdy w 
pewnej chwili 
inżynier wskazując rozsunięte drzwi jednego z przedziałów powiedział:
— Tu jest sprzęt polarny i alpejski. Jeden z chłopców zajrzał do środka.
— Jak to? — zdziwił się. — Narty? Przecież na Wenus jest gorąco? A oprócz tego 
tam nie 
ma wody, to i śniegu nie może być?
Inżynier uśmiechnął się przystając na chwilę.
— Widzicie — powiedział — wszystko inne wzięliśmy opierając się na naszej 
wiedzy. A 
narty… narty bierzemy z przezorności…
W jednej z ostatnich grodzi stał helikopter okryty płótnem żaglowym i 
przymocowany do 
stropu stalowymi dźwigarami. Chłopcy zainteresowali się maszyną, lecz inżynier 
śpieszył 
dalej.
W pokładzie ciemniał wielki otwór, była to pochylnia załadunkowa, która 
schodziła 
kilkanaście metrów w dół, aż do poziomu hali.
Nad wjeżdżającymi tu małymi elektrowozami ciężarowymi poruszały się szczęki 
kranu 
nożycowego. Ominąwszy
otwór w pokładzie, ogrodzony niską barierką, doszli do końca korytarza. Nisko w 
ścianie 
znajdowała się okrągła klapa. Inżynier poruszył wielkie metalowe koło i klapa 
otwarła się na 
zawiasach. Ukazała się ciemna studnia, z której płynęło duszne powietrze.
— Zbliżamy się do stosu atomowego — rzekł inżynier. Pochylając się, by nie 
zawadzić 
głową o krawędź otworu, rzucił:
— Odważni za mną! — i zniknął w ciemności.
Zaledwie się w nią zagłębił, zajaśniało tam światło. Równocześnie stojący przed 
klapą 
chłopcy zauważyli, że na ścianie zapaliły się trzy czerwone lampki.
Po drugiej stronie była drabinka, po której zeszli w dół. Stali we wnętrzu 
ogromnego walca 
o dziesięciu metrach średnicy. W tym miejscu pokład nie rozdzielał korpusu 
rakiety na dwa 
poziomy i mogli swobodnie oglądać jej kolisty przekrój. W niezbyt jasno 
oświetlonej 
przestrzeni, otoczonej ze wszech stron metalowymi ścianami, jak gdyby w pudle 
ogromnej 
cysterny, panowała dość wysoka temperatura.
— Z tyłu za nami — rzekł inżynier — jest część mieszkalna i użytkowa rakiety, a 
przed 
nami — stos atomowy i — dalej — silniki.
Zapadła cisza. Wszyscy wytężyli słuch starając się mimowiednie pochwycić 
najsłabszy 
choćby odgłos zza ściany oddzielającej ich od stosu, który, jak mówił inżynier, 
nie ustawał 
nigdy w pracy. Rozigrana wyobraźnia powiększała najsłabszy szelest i każde 
stąpnięcie, 
wyolbrzymiając je w eksplozję atomową. Ale nie było tu słychać nic — poza 
przyśpieszonymi oddechami chłopców. Masywna, nieznacznie wklęsła tarcza była 
gładka i 
nieruchoma. Tylko w jej dolnej części, tuż przed chłopcami, mieścił się okrągły 
właz, 
zamknięty tarczą pancerną i trzema sztabami, z których każdą utrzymywała w 
głębokim 
wyżłobieniu śruba, dociśnięta kołem szprychowym. Nad włazem biegły w metalowych 
rurkach przewody ginące w przeciwległej ścianie.
— Te kable idą do Centrali — wskazał inżynier. — W razie zaburzeń pracy 
silników, jeśli 
promieniowanie zaczyna tu przenikać, natychmiast zostaje o tym powiadomiony 
Prediktor.
— To tu może przenikać promieniowanie?
— A jakże. W tej chwili też sączy się po trochu…
Inżynier wydobywszy z kieszeni mały aparacik zdjął zeń osłaniającą przykrywkę i 
pokazał 
malutką tarczkę zegarową. Świecący zielony punkcik był nieznacznie odchylony od 
zera.
Chłopcy spojrzeli na siebie, potem na drabinkę, która stanowiła jedyną drogę 
powrotu, lecz 
nikt się nie poruszył. Inżynier chowając aparacik powiedział:
— Teoretycznie wszystkie odłamki pękających atomów kieruje pole magnetyczne do 
dysz. 
Jednakże w praktyce zawsze znajduje się nieznaczna ilość „zbuntowanych” atomów, 
które 
biegną w inne strony, a z kolei część z nich — tutaj, gdzie stoimy. Jest to 
jednak ilość tak 
znikoma, że nie ma najmniejszego znaczenia, tym bardziej że do pomieszczeń 
mieszkalnych 
jest jeszcze spory kawałek drogi, a normalnie nikt tutaj nie przebywa. Gdyby 
jednak wskutek 
jakichś uszkodzeń, na przykład z powodu przerwy w dopływie prądu, pole 
magnetyczne 
znikło — strumień cząstek zacząłby bombardować ekran pochłaniający coraz 
silniej, 
przedzierając się w głąb statku.
Zwróciwszy się ku przeciwległej ścianie, inżynier wskazał ręką w górę:
— Widzicie te błyszczące „lufy”? To są liczniki Geigera–Muellera i inne 
przyrządy 
wykrywające obecność promieniowania. W razie najmniejszych zaburzeń natychmiast 
donoszą o tym Prediktorowi.
Na wysokości czterech metrów biegło w ścianie podłużne wgłębienie, z którego 
wystawał 
rząd lśniących lejków, wycelowanych w zaporę stosu atomowego.
— Wówczas Prediktor wysyła rozkaz zahamowania reakcji rozpadu przez automatyczne 
wsuniecie blend kadmowych w głąb stosu. Gdyby zaś — inżynier utkwił spokojny, 
nieruchomy wzrok w malcu — nastąpiło uszkodzenie Prediktora, to…
Podszedł do zapory.
— Ta klapa — to przełaz przez zaporę. Można nią wejść do stosu atomowego.
— Jak to do stosu? Ależ to niemożliwe!
Chłopcy myśleli, że Sołtyk żartuje, lecz inżynier zaprzeczył głową.
— Nie. Jest w granicach możliwości… mało prawdopodobnych… ale możliwości… że 
wszystkie zdalnie sterowane
urządzenia zawiodą. W takim wypadku, jeśliby groziła eksplozja stosu, ktoś musi 
wejść 
tędy, przez ten właz. i ręcznie powsuwać w grafit blendy moderatorów kadmowych!
— A kto to ma zrobić?
— Za bezpieczeństwo statku odpowiada pierwszy inżynier–nawigator. Mógłby 
rozkazać, 
ale tego nie zrobi.
— Skąd pan wie?
— Bo ja nim jestem.
Chłopcy rozszerzonymi oczami wpatrywali się w Sołtyka, Teraz dopiero 
spostrzegli, że 
wcale ich nie lekceważył. Był tylko bardzo zmęczony. Patrząc na jego chudą, 
nieruchomą 
twarz, wszyscy naraz zrozumieli, kto wejdzie do stosu, kiedy to będzie 
konieczne.
— To tam trzeba wejść… — powiedział jeden z chłopców. — Ale chyba w jakimś 
kombinezonie… w skafandrze ochronnym?
Inżynier potrząsnął głową.
— Nie. Tam — wskazał ręką — panuje takie stężenie promieniowania, że żaden 
skafander 
nie pomoże. W ciągu jednej minuty człowiek musi wchłonąć śmiertelną dawkę 
promieniowania.
Najmniejszy z chłopców, zapomniawszy o urazie, jaką czuł do inżyniera, 
wyszeptał:
— To znaczy, że pan… Zamilkł. Po chwili powiedział.
— To znaczy, że o n musi umrzeć?
— Tak — odparł inżynier. — Żeby inni mogli żyć.
PROFESOR CZANDRASEKAR
Z powrotem inżynier prowadził chłopców dolnym poziomem. Zeszli wąskimi schodkami 
do trójkątnego korytarza i minęli troje czy czworo drzwi. Oszołomieni ogromną 
ilością 
wrażeń wszyscy milczeli. Korytarz, wyłożony ciemnozielonym gąbczastym 
chodnikiem, leżał 
w świetle lamp pusty i cichy. Nie dobiegał tu najlżejszy odgłos z zewnątrz. 
Zatrzymawszy się 
po kilkudziesięciu krokach, inżynier wskazał na drzwi większe od innych.
— Tu mieści się Marax — powiedział i nacisnął oburącz umieszczone jedna nad 
drugą 
klamki. Weszli do środka. Była tu okrągła kabina, zalana światłem. Ściany, 
podobne do tablic 
automatycznej centrali telefonicznej, zapełniały tysiące wyłączników i wtyczek 
zajmujących 
przestrzeń od stropu do podłogi. Ich porcelanowe główki iskrzyły się długimi 
rzędami w 
szachownicowych polach. W kilku miejscach tablice rozdzielcze były poodchylane 
jak drzwi 
i w głębi, w rubinowym brzasku żarzących się lamp, ciemniała plątanina 
przewodów.
W samym środku kabiny znajdował się kolisty pulpit z okrągłym otworem, tak 
dużym, że 
mogły się tam pomieścić dwie osoby. W jednym miejscu pulpit posiadał wąskie 
przejście. 
Pokryty był szklistą masą koloru bardzo ciemnego bursztynu, fluoryzującą 
zielonkawo w 
świetle okrągłej rury podsufitowej. Wokół pulpitu wznosiło się z podłogi 
dziewięć czarnych 
rur, które zwracały ku niemu swoje stożkowe zakończenia z białymi ekranami. 
Panowała tu 
cisza, inna jednak niż w korytarzu, bo podszyta delikatnym szumem prądów.
— To, coście dotąd widzieli — powiedział inżynier — wszystkie aparaty kontrolne, 
maszyny, urządzenia, mają nam służyć w wypadkach, które przewidzieliśmy. Musimy 
się 
jednak liczyć z tym, że zajdzie wiele rzeczy nie przewidzianych. Od tego, jak 
szybko się z 
nimi uporamy, zależeć będzie los całej wyprawy. Dla tych właśnie celów zbudowany 
został 
MARAX. Jest to skrót oznaczający MAchina RAtiocinatriX. To, co widzicie dokoła, 
to 
urządzenia prze—kaźnicze. Ten pulpit w środku — to nastawnia, z której daje się 
Maraxowi 
zadania. Rozwiązania odczytuje się z ekranów. Chłopcy stali wciąż w pobliżu 
drzwi, skupieni 
w małą gremadkę, a z ich min widać było, że nie bardzo rozumieją, w jaki sposób 
może ta 
potwornie skomplikowana sieć przewodów elektrycznych posłużyć do ocalenia 
wyprawy 
przed nieznanym niebezpieczeństwem.
— Chętnie bym wam powiedział coś jeszcze o Maraxie — rzekł inżynier — ale 
naprawdę 
nie mam już czasu.
— A co on właściwie robi, proszę pana?
— Trudno to wyjaśnić w kilku słowach. Marax jest to… no, najprościej można go 
nazwać 
bardzo wszechstronną maszyną do liczenia.
Twarze chłopców wyrażały zdziwienie. Niektórzy spoglądali na siebie, lecz nikt 
się nie 
odezwał.
— No, więc idziemy — rzekł inżynier. — Może innym razem dowiecie się czegoś 
więcej…
Skierowali się już ku drzwiom, gdy rozległ się głos, który nie należał do 
żadnego z nich:
— Inżynierze… jedną chwilkę.
Spojrzeli w tył. W przejściu między dwiema równoległymi tablicami rozdzielczymi, 
jakby 
w dziwnych drzwiach, okrytych od góry do dołu mozaiką kabli, pojawił się 
człowiek.
— Profesor jest tu? — zdziwił się Sołtyk. — Nie wiedziałem. Nie byłbym 
przeszkadzał…
— Co znowu, jestem rad. Pan ma teraz posiedzenie komisji, prawda? Chętnie 
wyręczę 
pana i opowiem naszym gościom o Maraxie.
Z gromadki dał się słyszeć radosny pomruk. Inżynier postąpił krok naprzód.
— Byłbym panu wdzięczny, ale… Słuchajcie — zwrócił się do chłopców — trafia się 
wam niezwykła okazja, bo profesor Czandrasekar jest jednym z twórców Maraxa. 
Proszę was 
tylko, nie próbujcie się chować, żeby polecieć z nami. Mieliśmy tu jedenaście 
wycieczek 
szkolnych i parę razy musieliśmy przeszukiwać cały statek, żeby odnaleźć 
amatorów podróży 
na gapę…
Inżynier patrzył chwilę na chłopców, usiłując przybrać surowy wyraz twarzy, lecz 
nagle 
uśmiechnął się, potrząsnął głową i wyszedł. Gdy drzwi zamknęły się za nim, 
zapadła cisza. 
Chłopcy nie ruszali się z miejsca, onieśmieleni. Profesor, słynny matematyk, był 
jednym z 
członków wyprawy. Wszyscy prawie widzieli go już na filmie, w telewizorze czy na 
fotografii — i teraz wpatrywali się weń z ciekawością.
Był to mężczyzna lat czterdziestu kilku, o twarzy smagłej, prawie ciemnej, 
suchej. Zgięty 
nos z cienkimi nozdrzami nadawał jej wyraz uparty i twardy, którego nie 
łagodziły krucze 
włosy, posiwiałe na skroniach. Wrażenie to pryskało, kiedy spotkało się jego 
oczy, prawie 
zawsze lekko przymrużone, o trudnym do opisania wyrazie. Była w nich dziecinna 
żywość, 
opanowana jednak surowym zastanowieniem, i spokój podobny do przezwyciężonego 
zmęczenia, i pewność siebie, i uśmiech tak wyraźny, że się go mimo woli szukało 
na jego 
ustach — lecz on uśmiechał się tylko oczami. Co zaś najdziwniejsze, każdemu, na 
kogo 
spojrzał, wydawało się, że są jasne, nawet bardzo jasne — i dopiero potem 
spostrzegało się 
ich ciemną barwę.
Podchodząc do chłopców Czandrasekar odezwał się: — Inżynier rozczarował was, 
prawda? Spodziewaliście się jeszcze jednego stosu atomowego, jakiejś 
niesłychanej katapulty 
pierwiastków, a usłyszeliście, że naszą ostoją jest po prostu maszyna do 
liczenia? Po cóż, 
myślicie, taki niepotrzebny balast? Czy nie lepszym środkiem jest miotacz 
promieni, który 
rozniesie w atomy każdą przeszkodę? Moi chłopcy, świat obcej planety będzie 
pełen zagadek. 
I jakież to byłoby rozwiązanie niszczyć je, kiedy nam staną na drodze? My chcemy 
czegoś 
znacznie większego i trudniejszego: chcemy je zrozumieć. Bo zrozumieć to znaczy 
opanować. A w tym właśnie pomoże nam matematyka.
Czy to dla was dziwne? Zastanówcie się. Ruchy planet, gwiazd, atomów, lot ptaka, 
krążenie krwi, wzrost kwiatów — wszystko, co nas otacza, cały wszechświat 
stosuje się do 
praw matematyki. To ona pomaga inżynierowi budować
mosty i rakiety, geologowi — odnajdywać pod ziemią minerały, fizykowi — wyzwalać 
energię atomową. Zabieramy więc z’ sobą nie tylko mechaniczne ręce, mięśnie i 
oczy, ale 
także mechaniczny mózg. Nazywam tak tę maszynę, ponieważ sposoby, jakimi działa, 
podpatrzyliśmy w naszym własnym mózgu.
Żebyście mnie lepiej zrozumieli kilka słów objaśnienia.
Kiedy ludzie uczyli się budować coraz doskonalsze maszyny parowe, turbiny, 
silniki 
benzynowe, obrabiarki, wydawało im się, że wszystko na świecie można sprowadzić 
do 
jakiegoś mechanicznego modelu, a więc że i mózg jest mechanizmem takim jak 
zegarek, 
tylko bardzo skomplikowanym. Sądzili na przykład, że zapamiętywanie polega na 
tworzeniu 
się w głowie jakichś „odcisków” czy „fotografii”. Jednakże takiego tłumaczenia 
nie można 
przyjąć, bo w mózgu nie ma po prostu miejsca na przechowywanie tym sposobem 
olbrzymiej 
ilości wspomnień i wiadomości, jakie posiada każdy człowiek. Błąd polegał na 
przypuszczeniu, że mózg jest wielką „kartoteką”, „składem”, że pamięć jakiejś 
rzeczy jest — 
uważacie? — sama także rzeczą. Tymczasem naprawdę nie jest to rzecz, tylko 
proces. To 
znaczy — coś płynnego, ruchomego. Nie będę wam o tym wiele mówił, ale chcę, 
byście sobie 
uzmysłowili jedno: jeżeli materia jest w wiecznym ruchu, to myśl jest jak gdyby 
„ruchem w 
potędze”. Pamiętacie może dewizę wypisaną we wnętrzu łodzi podwodnej kapitana 
Nemo: 
mobilis in mobili? Ruchome w ruchomym. To jest właśnie dewiza i tajemnica mózgu. 
Tajemnica olbrzymiej, miliardowej chmury krążących prądów. I na takiej właśnie 
zasadzie 
działa Marax. Tam gdzie są prądy, musi być ich źródło i ich drogi. Podstawową 
cegiełką 
mózgu jest neuron, to znaczy komórka z wypustkami nerwowymi, które łączą ją z 
innymi 
komórkami. A elementarną cząstką Maraxa jest lampa katodowa. W naszym Maraxie 
jest 
około 900 000 lamp. Oczywiście, bardzo małych, ale widzicie, jak wielkie zajmują 
pomieszczenie. Mózg zaś zawiera około 12 miliardów komórek, to znaczy jakby 12 
miliardów lamp, a doskonale mieści się w naszej głowie. Konstruktor 
powiedziałby, że 
rozwiązanie techniczne, jakie przedstawia mózg, jest znacznie doskonalsze. Ta 
ilość 
komórek, którą posiada mózg, pozwala na ilość połączeń między nimi wynoszącą 
około 
1010000. Liczba ta mało wam mówi. Otóż jest ona większa od liczby atomów we 
wszystkich 
planetach, gwiazdach i mgławicach, jakie tylko można dostrzec przez 
najpotężniejsze 
teleskopy w otchłaniach nieba. Takie są możliwości naszego mózgu. Możliwości 
Maraxa są 
znacznie skromniejsze, ale ma on nad mózgiem jedną przewagę: tę, że działa 
szybciej. 
Wiadomość, biegnąc włóknem nerwowym, przebywa w sekundzie kilkanaście metrów, a 
w 
drucie Maraxa — 300 000 000 metrów na sekundę. Pojmujecie, jak olbrzymi jest 
zysk na 
czasie.
Profesor podszedł do pulpitu i kładąc rękę na jego migocącej bursztynowej 
powierzchni 
ciągnął:
— Dam teraz Maraxowi zadanie do rozwiązania. Jest to równanie różniczkowe 
liniowe.
Na wyrwanej z notesu kartce nakreślił kilka wzorów, po czym, nacisnąwszy parę 
guzików 
i klawiszów, przełożył białą rączkę. Natychmiast na jednym z ekranów ukazała się 
nieruchoma, płonąca zielonkawa linia.
— Oto rozwiązanie. Jeśli chcę je mieć w postaci liczbowej, muszę tego specjalnie 
zażądać.
Profesor dotknął innego guzika i z wąskiej szczeliny wypadł na pulpit skrawek 
wstęgi 
papierowej, zadrukowany symbolami matematycznymi.
— Panie profesorze… czy bardzo trudne było to zadanie? — spytał jeden z 
chłopców.
— Nie tyle trudne, ile niewdzięczne, bo prowadzące przez straszliwy gąszcz 
obliczeń. 
Dawno temu, kiedy jeszcze nie było takich maszyn, pewien znany matematyk 
rozwiązywał je 
przez pół roku.
— Ależ rozwiązanie wyskoczyło w tej samej chwili, jak pan tu nacisnął…
Czandrasekar potrząsnął głową.
— Nie w tej samej chwili. To złudzenie. Od wydania rozkazu do pojawienia się 
wyniku 
minęło około pół sekundy. Marax wykonuje 5 000 000 operacji na sekundę, więc w 
pół 
sekundy wykonał ich około 2 500 000. Tyle właśnie było trzeba.
Chłopcy przypatrywali się Maraxowi zupełnie inaczej niż przedtem.
— Jak widzę, Marax zaczyna sobie zdobywać wasz szacunek — powiedział 
Czandrasekar. 
— A to zadanie było raczej proste. Marax wykazał wam tylko, jak wielką ma nad 
nami 
przewagę dzięki szybkości prądu.
Ta sprawa — sprawa komunikacji pomiędzy lampami czy komórkami — gra wielką rolę 
także w mózgu. Widzieliście chyba kiedyś mózg ludzki na rysunku? Jest 
pofałdowany, bo 
pofałdowana powierzchnia może pomieścić więcej komórek niż gładka, ale same 
komórki to 
jeszcze bardzo mało. Muszą być połączone włóknami, tak jak lampy — kablami. 
Łączące 
włókna nerwowe tworzą razem tak zwaną białą substancję mózgową. Jest jej daleko 
więcej 
niż substancji szarej, to znaczy komórek. Dlaczego? Pomyślcie: jeśli macie tylko 
cztery 
komórki i chcecie połączyć każdą z każdą, trzeba nie czterech połączeń, lecz 
sześciu. Dla 
pięciu komórek trzeba już dziesięciu połączeń, dla sześciu ‘komórek — 
czternastu. A w 
mózgu jest ich dwanaście miliardów. Dlatego właśnie białych włókien jest tak 
wiele. Na 
pewno słyszeliśmy nieraz opinię, że uczeni są ludźmi bardzo roztargnionymi. 
Nieprawdaż? 
Otóż spróbuję wam wytłumaczyć, jaka jest tego przyczyna — a zademonstruję wam to 
na 
Maraxie. Bo to wiąże się właśnie z komunikacją: pomiędzy komórkami — w mózgu, a 
między lampami — tutaj.
Najpierw — mówił dalej profesor — musi Marax „zapomnieć” poprzednie zadanie.
Czandrasekar nacisnął wyłącznik. Świetlista krzywa znikła. Teraz profesor 
przebiegał 
palcami po klawiszach bardzo szybko, jakby obsługując niezwykłą maszynę do 
pisania. 
Równocześnie mówił:
— Kiedy daję Maraxowi zadanie, on jak gdyby usiłuje je „podźwignąć” i 
automatycznie 
włącza tyle obwodów, ile potrzeba. Temu, co nazywamy w życiu codziennym większym 
lub 
mniejszym skupieniem uwagi, zależnym od trudności zadania, tutaj odpowiada 
większa lub 
mniejsza ilość włączających się do pracy lamp.
Czandrasekar naciskał coraz inne klawisze. W Maraxie działy się dziwne rzeczy. 
Jeden po 
drugim zaświecały się równym fosforycznym blaskiem ekrany, aż zapłonęły 
wszystkie 
kręgiem nad taflą pulpitu i odbijały się w niej jak dziewięć bladych księżyców w 
gładkiej 
ciemnozielonej wodzie. Pojawiały się na nich linie krzywe, zrazu pełzające 
powoli, które 
zaczynały wić się coraz szybciej, rwać i trzepotać. Głuche mruczenie prądu 
napełniło 
przestrzeń.
Nagle chłopcy drgnęli. Rozległ się przytłumiony, lecz silny głos basowego 
brzęczyka i na 
pulpicie zapłonął czerwony napis „Przeciążenie”. Równocześnie profesor pokazał 
chłopcom, 
że klawisze opierają się naciskowi palców, jakby się zacięły.
— Widzicie? — powiedział. — Marax odmawia posłuszeństwa… Kazałem mu 
rozwiązywać tyle zadań jednocześnie, aż w przewodach powstał nadmierny tłok. Na 
tym 
właśnie polega roztargnienie. Hm, widzę, że was nie przekonałem. Powiedzmy więc 
to samo 
inaczej. Kiedy myśli się o czymś łatwym, można równocześnie zwrócić uwagę na coś 
innego, 
można na przykład powtarzać w pamięci wiersz, a zarazem obserwować przez okno 
ulicę. Ale 
gdy zadanie jest trudne, dzielić uwagi już nie można. Im więcej komórek 
nerwowych pracuje, 
im więcej wytwarzają one krążących prądów, tym większy tłok musi panować we 
włóknach 
łączących. I to jest właśnie tajemnica profesorskiego roztargnienia: kiedy wiele 
komórek 
zajętych jest trudnym zadaniem, w przewodach nie ma miejsca na inne prądy. 
Dlatego, gdy 
astronom wychodzi z obserwatorium rozmyślając nad nową teorią, może się zdarzyć, 
że 
zapomni płaszcza, nie poznaje znajomych i, jak się to mówi, świata nie widzi… A 
wszystko 
to spowodowane jest po prostu natłokiem prądów we włóknach białej substancji.
Czandrasekar dotknął innego wyłącznika. Znieruchomiałe na ekranach krzywe znikły 
i 
tarcze ich zgasły jak zdmuchnięte. Podnosząc głowę profesor patrzał przez chwilę 
na 
chłopców, którzy ciasnym kręgiem obstąpili pulpit. Oparty rękami o brzegi 
klawiatury, jak 
muzyk przy niezwykłym instrumencie, po chwili mówił dalej:
— Wiecie już o komunikacji między lampami. Druga podstawowa rzecz — to pamięć. 
Marax musi zapamiętać to, co każemy mu robić, a prócz tego musi przechowywać 
poszczególne etapy obliczeń, żeby z nich później korzystać. Oto prosty przykład: 
chcę 
pomnożyć 23 x 4, więc najpierw mnożę 20 x 4. To jest 80. To sobie zapamiętuję, a 
teraz 
mnożę 3 x 4. To jest dwanaście. Teraz muszę sobie przypomnieć tamten rezultat — 
80 — i 
dodać razem. Wynik brzmi 92. Oczywiście to tylko przykład. Chodzi o rzeczy 
nieporównanie 
trudniejsze, ale zasada jest podobna. Więc maszyna musi posiadać organ pamięci, 
i to 
działającej błyskawicznie. Nie może to być zapis mechaniczny, jakieś dziurkowane 
kartki czy 
coś takiego. O szybkości każdego procesu decyduje jego ogniwo najpowolniejsze. 
Marax 
wykonuje w ciągu sekundy 5 000 000 operacji. Gdyby jako organu pamięci użyć 
zapisu 
mechanicznego, to najlepszy wymagałby jakiejś dziesiątej części sekundy dla 
zanotowania 
rezultatu. Wtedy na sekundę wykonywałby Marax już tylko 10 obliczeń. 
Stracilibyśmy całą 
szybkość, a przecież na niej najbardziej nam zależy. Dlatego pamięć musi być 
elektryczna. 
Zasada jej jest taka: impuls prądowy, oznaczający to, co trzeba zapamiętać, 
zamykamy w 
obwodzie i każemy mu w nim krążyć.
W praktyce używane są rozmaite urządzenia. Marax posiada tak zwane kapacitrony. 
Jest to 
lampa próżniowa, w której znajduje się wielka ilość malutkich kondensatorków. 
One są jak 
gdyby „kartkami notatnika”, a pisze na nich „pióro” utworzone z pęczka 
elektronów o 
szybkości 260 000 kilometrów na sekundę. Jak widzicie, wcale niezła szybkość. 
Ruchami 
tego „pióra” kieruje pole elektryczne. Taki jeden kapacitron może zapamiętać do 
40 000 
wyników naraz i podać je, gdy zajdzie potrzeba, w ułamku sekundy.
— A, panie profesorze, jakim pismem pisze to „pióro” z elektronów?
Czandrasekar ściągnął lekko brwi.
— „Pióro” nie pisze żadnym pismem. Ja to tylko tak obrazowo powiedziałem. Ono 
udziela 
płytkom kondensatorów ładunków, tworząc drgające obwody elektryczne.
— A czy mózg zapamiętuje tak samo jak Marax?
— W mózgu są dwa rodzaje pamięci. Jedna, tak zwana „pamięć krążąca”, jest taka 
jak w 
Maraxie. Pozwala ona na krótkie zapamiętywanie. W chwilowo połączonych obwodach 
pulsują prądy, które ulegają przerwaniu, kiedy przestają być potrzebne. 
Natomiast drugi 
rodzaj pamięci, ten, dzięki któremu pamiętamy dzieciństwo, przeszłość, 
wiadomości, jakich 
uczyliśmy się, ma odmienny mechanizm. Polega on w ogólnych zarysach na zmianach 
zachodzących tam, gdzie wypustki jednej komórki nerwowej dotykają drugiej. Są to 
cienkie 
warstewki białka, tak zwane synapsy, w których odbywa się torowanie i hamowanie 
warunkowe… no, ale dajmy temu pokój. Mówiłem o mózgu tylko dlatego, żebyście 
mogli 
lepiej zrozumieć Maraxa. Boję się, że o jego działaniu wciąż jeszcze macie dosyć 
mgliste 
wyobrażenie. A to jest tak: Marax stanowi zamknięty układ, dążący do pewnej 
równowagi 
prądów. Podobnie wychylone wahadło dąży zawsze do zajęcia najniższego położenia. 
Stawiając zadanie, wytrącam maszynę ze stanu równowagi elektronowej. Starając 
się do niej 
powrócić, Marax rozwiązuje zadania jakby „mimochodem”. Gra prądów wytwarza 
rozmaite 
linie krzywe, które widać na tym ekranie, i one właśnie stanowią odpowiedź na 
zadawane 
pytania. Wiecie pewno, że każdą linię krzywą można wyrazić za pomocą równania 
matematycznego? Równanie krzywej, która pojawia się na ekranie, jest właśnie 
poszukiwanym rozwiązaniem. Tak pracuje Marax nad problemami matematycznymi, ale 
mogą być i inne. Dajmy na to, że przybywamy na planetę i potrzebna jest nam 
pewna 
substancja chemiczna. Mamy ją do dyspozycji jako związek gazowy w atmosferze, 
jako 
minerał i jako roztwór. Zachodzi pytanie, jak najprościej wydobyć tę substancję 
najmniejszym nakładem pracy. Podajemy Maraxowi wszystkie dane i w ciągu paru 
minut 
otrzymujemy gotową receptę produkcyjną. Dałem wam oczywiście prosty przykład. 
Marax 
potrafi rzeczy znacznie trudniejsze. A jak to robi? To już jest całkiem inna 
historia niż w 
wypadku zadania matematycznego. Tam maszyna nic nie musi ,,wiedzieć”, 
oczywiście, 
oprócz reguł matematycznych. Ale w tym wypadku musi posiadać doskonałą wiedzę 
chemiczną, fizyczną, znać się na technologii procesów chemicznych, no i, ma się 
rozumieć, 
wiedzieć, jakimi dysponujemy środkami, bo niewiele by to pomagało, gdyby 
poradziła nam 
postawić trzykominową fabrykę… Tak więc Marax musi posiadać obszerną wiedzę 
przedmiotu. Wiedzę tę może oczywiście posiadać tylko dzięki temu, żeśmy mu ją 
wbudowali. 
W jaki sposób? Do tego służą inne organa pamięci, tak zwane stałe kapacitrony 
albo 
ultrakapacitrony. Jedna taka lampa odpowiada mniej więcej jednemu bardzo grubemu 
tomowi 
podręcznika inżynieryjnego. Marax posiada ich około 100 000 i dlatego nie 
bierzemy z sobą 
żadnych książek.
— Czy taka lampa nie może się zniszczyć?
— Oczywiście, że może. Ale i książka może się spalić. Trudno, ryzykujemy. Bez 
ryzyka 
niczego nie można osiągnąć. Więc kiedy zachodzi potrzeba, włączają się 
odpowiednie 
ultrakapacitrony i zaczynają przekazywać obwodom
wiadomości. To się dzieje w ten sposób, że po prostu wyrzucają chmury elektronów 
o 
modulowanej szybkości: tak wygląda nasza wiedza, przetłumaczona na język 
elektryczności… Jedna lampa przekazuje obwodom całą swoją treść w ciągu 
niespełna 
sekundy. W tym czasie podkładają się pod nią drgania pierwotne obwodów. Działają 
specjalne nastrajacze i rezonatory, filtry częstotliwości, modulatory i dławiki, 
które zajmują 
całą przestrzeń pod tą kabiną. A jakże, tu tylko jest nastawnia, jak gdyby „kora 
mózgu”, a 
wszystkie „białe włókna” są na dole.
— Panie profesorze… przepraszam… — rzekł jeden z chłopców — pan powiedział, że 
taka lampa to jakby podręcznik… ale przecież w książce nie ma gotowych 
rozwiązań?
— Naturalnie, że nie ma. Nie zrozumieliście mnie dobrze. W dodatku sam 
zawiniłem, 
używając tego porównania z książką. Miałem na myśli zasób wiadomości, a nie 
sposób 
korzystania z nich. Zasadnicza różnica między książką a mózgiem jest ta, że w 
książce 
wiadomości leżą obok siebie sztywne, martwe, niezmienne, a w mózgu każda 
wiadomość jest 
żywa i plastyczna, to znaczy, że w razie potrzeby mogę ją dowolnie przystosować 
do 
konkretnej sytuacji, jaka mnie spotyka. A Marax jest o wiele podobniejszy do 
mózgu niż do 
encyklopedii. Wiadomości w Maraxie przekształcają się, zmieniają i dostosowują 
do potrzeb 
tak jak w mózgu, dlatego że są przechowywane w postaci plastycznych drgań prądu, 
które 
przedstawiają linie krzywe. Wiecie z pewnością, że jeśli nałożyć na siebie dwie 
linie krzywe, 
to powstanie trzecia, niepodobna do żadnej z tamtych, lecz będąca ich wypadkową. 
Otóż 
pytanie zadawane Maraxowi jest właśnie jedną linią krzywą, wiadomości, których 
używa on 
do pracy, są drugą krzywą, a powstająca z ich złożenia krzywa wypadkowa — jest 
rozwiązaniem problemu!
— I zawsze wystarczą tylko trzy krzywe? Czandrasekar uśmiechnął się.
— Ależ ja to znowu tylko dla uproszczenia tak powiedziałem. Nie trzy krzywe, ale 
miliardy i biliony. Maszyna, pracując nad zadanym problemem, wykonuje w ciągu 
sekundy 
pięć milionów operacji. Pięć milionów! A praca trwa nieraz godzinę, dwie i 
więcej. Przy 
próbach pracowała raz sto sześćdziesiąt dziewięć godzin. Przez cały czas po pięć 
milionów 
operacji na sekundę. Proszę, wyobraźcie to sobie… Mówiąc o tych trzech krzywych 
chciałem 
wam wyłożyć zasadę, a ona jest właśnie taka.
— Tylko… jednego jeszcze nie rozumiem… — rzekł marszcząc brwi najmniejszy z 
chłopców. — Jak to można wszystko wyrazić linią krzywą? Na przykład… na przykład 
to, co 
pan mówił o wydobyciu tego ciała chemicznego. Przecież w odpowiedzi musi być 
podane: 
należy wziąć to i to, wlać do tygla, zmieszać, zagotować. Jak to można wyrazić 
za pomocą 
krzywych?
— Chodzi ci o to, jak się zadaje maszynie pytania? To trzeba oczywiście umieć. W 
każdym razie nie jest to takie proste, jak pytanie — mnie… A co do tego, że 
krzywymi nie 
można rzekomo wszystkiego wyrazić, to się mylisz, mój chłopcze, bo czyż pismo 
nasze nie 
jest także rodzajem zapętlonej, przecinającej się, skomplikowanej linii krzywej? 
Tylko nie 
myślcie czasem, że komunikujemy się z Maraxem w taki sposób. Kto wie, czyby się 
to nie 
dało zrobić, ale spowodowałoby całą masę powikłań technicznych. Marax jest jak 
gdyby 
wielkim cudzoziemskim mędrcem, który potrafi bardzo dużo nam powiedzieć, ale 
umie 
mówić tylko po swojemu. Dlatego opłaca się już trochę fatygi, żeby nauczyć się 
jego języka, 
języka krzywych kreślonych przez szybko—zmienne prądy. Kto nie ma wprawy, może 
się dla 
przetłumaczenia jego odpowiedzi na zwykły język posłużyć specjalnym aparatem, 
tak 
zwanym elektroanalizatorem Madera–Pouriera, ale biegłemu operatorowi wystarczy 
rzucić 
okiem na ekran, a wie już wszystko.
Profesor nacisnął kilkanaście klawiszów, potem jeden i drugi guzik. Na ekranie 
wiły się 
splątane linie coraz wolniej, wreszcie znieruchomiały w postaci skośnej pętli.
— Spytałem Maraxa, w jakiej temperaturze najdogodniej jest łączyć azot z wodorem 
na 
amoniak oraz jakiego używać katalizatora. I oto co mi odpowiedział: w 
temperaturze 500 
stopni, przy ciśnieniu 200 atmosfer, a katalizatorem są związki żelaza.
— Ja też to wiem — nie wytrzymał najmniejszy z chłopców.
Czandrasekar powściągnął uśmiech.
— I ja wiem, nie chwaląc się — rzekł — a spytałem, żeby wam pokazać, jak Marax 
pracuje…
Jednemu z chłopców rozszerzyły się nagle oczy. Popatrzył na profesora ze 
zdumieniem, 
zaskoczony jakąś myślą.
— Panie profesorze… pan mówił, że Marax pracuje tak jak mózg… to znaczy, że w 
mózgu jest tak samo? I całe myślenie, wszystko, to są tylko takie krzywe?
— A ty sądziłeś — rzekł profesor — że kiedy myśli się o kwiatach, to w mózgu 
powstają 
róże i fiołki, a gdy się patrzy na stado owiec, to w głowie skaczą maleńkie 
owieczki? Cóż cię 
tak zdziwiło? To, że sam przebieg procesu myślowego nie jest wcale podobny do 
jego treści? 
Przecież to zupełnie oczywiste. Czy wiesz, co byś zobaczył zajrzawszy do 
pracującego 
mózgu przez okienko wykrojone w czaszce?
— Komórki…
— Ale gdybyś użył powiększenia tak wielkiego, że stałyby się widoczne atomy, 
zobaczyłbyś sieci białkowe ciągnące się na wszystkie strony, a pośród nich 
pływające wolno 
inne białka, małe i wielkie, kuliste i nitkowate, zobaczyłbyś, jak w polach 
siłowych molekuł 
już istniejących rodzą się nowe, a inne rozpadają się wyrzucając obłoki 
elektronów, które 
biegną wzdłuż łańcuchów utworzonych z fermentów… A co to wszystko znaczy? W 
lampie 
elektrycznej prąd od bieguna ujemnego płynie do dodatniego, a w żywej komórce 
elektrony 
odbierane ciałom odżywczym, takim jak cukier czy tłuszcz, płyną do tlenu. Tak 
powstaje 
woda i dwutlenek węgla. W życiu codziennym nazywamy ten proces spalaniem. W 
żarówce 
prąd płynie wewnątrz metalowego drucika w sposób ciągły, natomiast w komórce 
zamiast 
ciągłego drucika jest łańcuch ciał białkowych, wzdłuż których posuwają się 
elektrony, 
przekazywane od jednego ogniwa ku drugiemu. Ten łańcuch zbudowany jest z 
fermentów 
oddechowych. Są to pierścienie białkowe, zamontowane wokół atomu żelaza, 
chwytające i 
odrzucające elektrony kilka tysięcy razy na sekundę. Komórka pracuje jak dynamo 
elektrochemiczne, wytwarzając różnicę potencjałów kilkudziesięciu tysięcznych 
wolta… 
Miliony takich komórek łączą się w warstwy, warstwy tworzą pola, pola — ośrodki 
i strefy 
projekcyjne, komunikujące się z sobą prądami o częściach harmonicznych i 
podharmonicznych, i cała ta zawrotna budowa, przepełniona wirującą i zmienną, 
lecz 
zespoloną jak muzyka grą prądów, to jest właśnie dusza… To dzieje się w twojej 
głowie, 
kiedy myślisz o kwiatach, gdy widzisz niebo, chmury… A podobieństwo mózgu i 
Maraxa jest 
podobieństwem nie materiału budowlanego, nie układu części, lecz prądów, i tylko 
prądów.
— A czy Marax… Czy on może wszystko? — spytał z rozpalonymi policzkami malec, 
który bezskutecznie usiłował wspiąć się wyżej, na pulpit.
Czandrasekar uśmiechnął się swymi czarnymi oczyma.
— Wszystkiego na pewno nie może.
— Nie tak chciałem powiedzieć… Czy maszyna mogłaby sama, to znaczy bez ludzi, 
całkiem sama wymyślić coś?
Czandrasekar potrząsnął głową.
— Chcesz powiedzieć, czy maszyna czyni człowieka niepotrzebnym? Nigdy. Tak samo, 
jakbyś powiedział, że istnienie fortepianu czyni niepotrzebnym kompozytora. 
Maszyna sama 
nie może nic. Ona tylko niesłychanie powiększa nasze możliwości, otwierając nam 
drogę do 
problemów, których rozwiązanie prowadziłoby przez taką dżunglę matematyczną, że 
dawniej 
wymagałoby całego życia ludzkiego. Mimo to nie można powiedzieć, że jest 
,,mądrzejsza” od 
człowieka. Prawda, że posiada więcej wiadomości niż każdy z nas, ale 
pamiętajcie, że na 
dobra sprawę naszymi organami pamięci są nie tylko nasze mózgi, ale i 
biblioteki, fotografie, 
zbiory, dokumenty… Maszyna nie jest więc mądrzejsza od człowieka. Jest tylko 
szybsza. 
Mimo to ustępuje znacznie żywemu mózgowi. Dlaczego? Postaram się wam wyjaśnić. 
Jeśli 
rozwiązanie dowolnie trudnego zadania jest w ogóle możliwe, można zbudować tak 
potężną 
maszynę do myślenia, że zdoła je rozwikłać. Ale główny niedostatek maszyny leży 
w tym, że 
potrafi ona rozwiązać tylko postawione zadanie. Bo samo postawienie zadania jest 
już, na 
dobrą sprawę, połową roboty. Często nawet przeważną jej częścią, jak o tym uczy 
historia 
nauki. Zrozumieć zasadę wynalazku, powiedzmy: maszyny parowej, jest bardzo 
łatwo, trudno 
było tylko ją wynaleźć. Wziąć rurkę próżniową, induktor Ruhmkorffa i powtórzyć 
doświadczenie Roentgena — cóż to za sztuka? Ale odkryć promienie X, szukać 
nowych 
zjawisk i odkrywać rządzące nimi prawa — w tym cały sekret geniuszu jednostki i 
postępu 
ludzkiego. Powiedziałem wam, że postawiony problem wytrąca maszynę z równowagi 
prądów, a rozwiązawszy go, Marax się uspokaja. Natomiast człowiek nigdy się nie 
uspokaja, 
ponieważ każdy rozwiązany problem stawia przed nim dziesiątki nowych. Jak 
widzicie, 
maszyna nie potrafi myśleć twórczo. Nie może „wpaść na pomysł”. I to jest 
największy jej 
niedostatek. Oskarżywszy w ten sposób, muszę ją teraz obronić. Potrafi ona 
rzeczy, których 
my nie umiemy. Może na przykład drobiazgowo przeanalizować zjawiska zachodzące w 
głębi 
stosu atomowego, w bryle eksplodującej materii czy we wnętrzu gwiazdy. Jak 
widzicie, 
maszyna taka nie usuwa człowieka, lecz pomaga mu — i to jest jedyna droga 
postępu.
— A, panie profesorze… a czy nie jest możliwe zbudowanie takiej maszyny, która 
by 
sama robiła wynalazki?
Czandrasekar milczał krótką chwilę.
— Teraz nie. Co będzie w przyszłości… trudno mi powiedzieć. Jedno jest dla mnie 
pewne: 
żadna maszyna nie uczyni człowieka zbytecznym. Dawniej, sto lat temu, ludzie 
bali się 
maszyn, myśleli, że one odbierają im pracę i chleb. Ale winne były nie maszyny, 
lecz złe 
ustroje społeczne. A co do Maraxa… to zdradzę wam jeszcze jedno. Wspomniałem 
przedtem 
o fortepianie i kompozytorze. To porównanie wydaje mi się dość trafne. Podobnie 
jak 
prawdziwie piękną melodię potrafi wydobyć z instrumentu tylko wirtuoz, tak tylko 
matematyk potrafi w pełni wyzyskać ograniczone, lecz bardzo wielkie możliwości 
Maraxa. 
Czasem, kiedy siedzę tu i pracuję nocą, staje się dziwna rzecz: zatraca się jak 
gdyby granica 
pomiędzy mną a Maraxem. Czasem odpowiedzi na postawione pytania szukam we 
własnej 
głowie, a czasem biegnę palcami po klawiszach i odczytuję odpowiedź z ekranów… i 
nie 
odczuwam zasadniczej różnicy. Jedno i drugie jest właściwie tym samym.
Znowu zaległa cisza, wypełniona tylko ledwo słyszalnym poszumem prądów.
— Panie profesorze… — odezwał się głosem przyciszonym do szeptu jeden z chłopców 
— to pan zbudował tę maszynę?
Czandrasekar podniósł na niego swoje świetliste oczy, jakby wyrwany z głębokiego 
zamyślenia.
— Co mówisz, chłopcze? Czy ja…? Nie, co znowu. Inżynier, zdaje się, powiedział 
coś 
takiego… ale byłem tylko jednym z wielu. Po prostu pamiętam czasy, kiedy rodziły 
się 
pierwsze maszyny do myślenia. Zaczęło się to mniej więcej trzydzieści lat temu. 
Kilku 
uczonych usiłowało zbudować przyrząd, który by zastąpił ślepym oczy, przyrząd do 
czytania. 
Największa trudność leżała w tym, żeby przyrząd umiał poznawać litery 
niezależnie od tego, 
czy są duże czy małe, drukowane czy pisane, podobnie jak robią to nasze oczy. 
Kiedy udało 
się nareszcie obmyślić konstrukcję tego aparatu, jeden z uczonych pokazał jego 
schemat 
znajomemu fizjologowi, nie mówiąc, co to jest. Fizjolog spojrzawszy powiedział: 
„Ależ to 
czwarta warstwa komórek nerwowych z mózgowego ośrodka wzroku…” W ten sposób 
powstała pierwsza maszyna naśladująca czynność mózgu. Prawda, tylko jedną 
czynność, ale 
też był to dopiero początek.
W gromadce chłopców słuchających w głębokim milczeniu powstało zamieszanie. 
Najmniejszy z nich przepychał się gwałtownie popod ramionami kolegów, aż 
wynurzywszy 
głowę tuż pod lśniącym brzegiem pulpitu, czerwony jak burak, zadyszany, wypalił:
— Panie profesorze! Ja mam dopiero czternaście lat, ale… niech się pan nie 
śmieje! Ja 
nigdy jeszcze nie widziałem tak mądrego człowieka. Proszę, niech pan nam powie, 
co trzeba 
robić… żeby zostać takim jak pan?
Czandrasekar zwrócił na malca ciemne spokojne oczy. — Daleko mi do ideału — 
powiedział — zresztą nie chciałbym nim być. Jedyne, co jak mi się zdaje, jest we 
mnie coś 
warte, to chyba to, że kocham matematykę. Cóż więcej mogę wam powiedzieć? Mój 
nauczyciel ofiarował mi zasadę, której starałem się być wierny. Brzmi ona: nigdy 
spokoju. 
Nigdy nie zadowalać się zrobionym, zawsze iść dalej. Działanie tego nakazu 
odnajdujemy w 
życiu wszystkich ludzi, którzy coś osiągnęli. Kiedy Max Pianek po wielu latach 
żmudnego 
badania odkrył kwantową naturę energii, ludzie o płytkich umysłach uważali to za 
chlubne 
uwieńczenie jego wysiłków i uznali dzieło za zakończone. Dla niego zaś stało się 
to zagadką, 
której badaniu poświęcił całe życie. Nigdy nie podziwiać własnych pomysłów, 
chłopcy, nigdy 
się nie uspokajać, bić we własne teorie z taką siłą, żeby runęło wszystko, co 
nie jest w nich 
prawdą. Wiem, że trudno tak postępować, ale w nauce, jak zresztą i w życiu, nie 
ma już dróg 
królewskich. Epoka przypadkowych odkryć i niezasłużonych karier należy do 
historii. A 
teraz, jeśli pozwolicie, odprowadzę was trochę. Będziecie u nas nocować czy też 
jeszcze 
dzisiaj wracacie?
— Mamy nocleg na dole w schronisku.
— Doskonale. A więc chodźmy. Nie widziałem nieba od czternastu godzin.
Przez trójkątny korytarz i szybik wyszli z rakiety. W hali praca wrzała wciąż 
jednakim 
pośpiechem. Rusztowania z rur, wysuwanych teleskopowo, usunięto już z płetw 
ogonowych, 
za to pojawiły się one przy dziobie statku, który obsiedli robotnicy. Chłopcy, 
żegnając 
spojrzeniami wyniosły, jak ze srebra odlany korpus rakiety, zjechali wraz z 
profesorem 
ruchomymi schodami i, przebywszy tunel wagonikiem, znaleźli się za murami 
stoczni, na 
wolnym powietrzu. Niskie chmury deszczowe rozstępowały się znikając za górami. W 
pęknięciach ich brudnoszarej powłoki ukazywało się czyste niebo.
Profesor szedł z chłopcami nie znaną im drogą wzdłuż zachodniego muru. Niebawem 
wysokie wieże i kominy zostały w tyle. Leżały tu trawiaste, łagodnie wygarbione 
pola, 
przechodzące daleko w strome języki osypisk pod ścianami skał. Rozmowa toczyła 
się o 
wyprawie na Wenus.
— A tak, wychodzimy z laboratoriów… — mówił Czandrasekar. — Dawniej wystarczył 
mi papier i ołówek, a teraz matematyka staje się ruchliwym, pełnym przygód 
zajęciem…
Opowiadał o Wenerze, o jej białych chmurach, o panujących tam straszliwych 
burzach i 
cyklonach, o tajemniczych oceanach bakelitu… Wszystko to nie odstraszało 
bynajmniej 
chłopców: oczy świeciły im jeszcze jaśniej. Któryś pytał o zagadkowych 
mieszkańców 
planety. Czy nic o nich nie wiadomo nowego? Jak będzie w stosunku do nich 
postępować 
wyprawa? Czy będzie walka? — Nie chcemy atakować — odparł profesor. — Zmuszeni, 
będziemy się oczywiście bronić. W jaki sposób? Broni prawie żadnej nie bierzemy, 
ale nasze 
silniki atomowe są przecież zbiornikami potężnego środka wybuchowego. Mamy też 
na 
pokładzie kilka ręcznych miotaczy promieni… oraz pewną ilość gammexanu. Pomysł 
ten nie 
wydaje mi się zbyt szczęśliwy, ale ostrożność nie zawadzi. Nie wiecie, co to 
gammexan? Jest 
to nowy, bardzo silny środek owadobójczy. Bo wiecie, niektórzy wciąż 
przypuszczają, że 
Wenerę zamieszkuje rodzaj owadów. Ja osobiście nie jestem tego zdania…
— A jakiego? a jakiego? Czandrasekar znów się uśmiechnął.
— Żadnego. Mogę z czystym sumieniem powtórzyć słowa Sokratesa: wiem, że nic nie 
wiem. Odpowiem wam. kiedy ich zobaczę.
Teren opadał. Wąska dróżka pośrodku traw, biegnąca łagodnymi pętlami, opuszczała 
się 
ku zielonkawosrebrzystym, porosłym mchem głazom.
— Widzicie? — wskazał je profesor. — Morena polodowcowa. A tam, za tym progiem, 
jest jezioro…
Nadchodzący wiatr niósł wilgotny, orzeźwiający chłód. Ciężkie krople osuwały 
się, drżąc, 
po źdźbłach roślinnych. Ścieżka znikła. Przekroczywszy spękany wapienny próg 
wystający 
spod trawy jak zbielałe żebro potwora, stanęli na urwistym brzegu. Pod nimi 
leżała wielka 
płaszczyzna wody, zamknięta granatowym pierścieniem skał. Stoki ich opadały 
skamieniałymi lawinami ku lustrzanej tafli, odbijając się w niej o jeden ton 
ciemniejszym, 
odwróconym obrazem. Słońce z każdą chwilą traciło oślepiający blask i zapadało 
za piłę 
szczytów, pogrążając w czarnej wodzie słup rubinowego światła. Uskoki i nawisy 
pionowych 
skał zanurzały się w zmierzchu, krajobraz cały bladł i ciemniał, za to niebo 
występowało 
coraz chłodniejsze, przesycone dziwnie smutną, ciemnobłękitną poświatą. Ostatnie 
chmury 
gasły jak stygnące masy pomarańczowego żużla. Wszyscy zamilkli. Stali pomiędzy 
dwoma 
wyniosłymi głazami, jakby w ruinie wielkiej bramy, patrząc w rozjaśnioną u 
szczytu otchłań 
powietrza; wiatr to wzmagał się, to ucichał — a wtedy nadpływało z oddali 
huczenie 
niewidzialnego wodospadu.
Wracali już o zmroku. Chłopcy mówili o wrażeniach dnia, przerywali sobie 
nawzajem, a 
że odczuwali głód, przyspieszali coraz bardziej kroku, aż profesor znalazł się 
wśród ostatnich. 
Odzywał się mało. Raz tylko spytał swoich towarzyszy, czym chcą zostać.
Z tych pięciu, którzy mu towarzyszyli, jeden chciał być chemikiem atomowym, 
jeden — 
astrobiologiem, trzech zaś — pilotami statków kosmicznych.
— A matematykiem nikt? — pół serio, pół żartem spytał profesor. Najmniejszy z 
chłopców, który szedł przy nim, powiedział, że on będzie matematykiem.
— Więc już nie astronautą? Niedobrze jest tak szybko zmieniać postanowienia. A 
może 
chcesz tylko mnie pocieszyć?
Malec nie zmieszał się.
— I astronautą, i matematykiem… jak pan.
Czandrasekar nie odpowiedział. Szli już równiną i zbliżyli się do idących na 
przedzie, tak 
że słychać było, co mówią w pierwszych szeregach.
— Czytałem, że niedługo można będzie wytwarza* sztuczne białko — powiedział 
jeden.
— Dawniej nauka nie była taka jak teraz — dodał drugi. — Dlatego było źle.
— A tak, jak się czyta historię, to się dopiero widzi.!
— Jak byłem mały — powiedział najmniejszy tonem zwierzenia do profesora — to nie 
wierzyłem, że dawniej były wojny. W głowie mi się to nie mogło pomieścić. Ludzie 
byli 
wtedy jacyś dziwni. Oni byli dzicy, całkiem dzicy.
— Głupi byli! — zawołał ktoś zapalczywie. Profesor zatrzymał się. Ci, co szli 
przodem, 
zawrócili sądząc, że chce ich pożegnać. Niedaleko płonęły światła budynków.
— Mylisz się, chłopcze — rzekł Czandrasekar. — I wy się mylicie. Ludzie byli 
dawniej 
zupełnie podobni do nas, tylko świat był źle urządzony. Wiecie przecież, do 
czego użyć 
chciano energii atomowej i jak się to skończyło? Ale nie nazywajcie ludzi sprzed 
pół wieku 
dzikusami i głupcami. Właśnie wtedy żyli ci, co walczyli z ciemnymi siłami, 
jakie są w 
człowieku — a to jest o wiele trudniejsze niż najdalsza wyprawa 
międzyplanetarna! A 
chociaż oni sami wiedzieli tylko małą cząstkę tego, co my dziś, nie wolno ich 
lekceważyć, bo 
dzięki nim możemy dziś budować sztuczne słońca i mózgi elektryczne. I dzięki nim 
polecimy 
w gwiazdy.
Kładąc ręce na ramionach tych, którzy stali najbliżej, dodał:
— Dobrze, że macie ambitne zamierzenia na przyszłość. To, co nam się wydaje 
pierwsze i 
nadzwyczajne, jak choćby nasza wyprawa, dla was będzie już powszednim 
doświadczeniem. 
Jesteście naszą zmianą i pójdziecie dalej. Będziecie szli wciąż dalej i dalej, 
bo im pełniej 
człowiek poznaje świat, tym bardziej nieobjęte otwierają się przed nim 
horyzonty. Czy 
pamiętacie dewizą mego nauczyciela?
— Nigdy spokoju — odezwali się w ciemności chłopcy nieskładnym trochę, lecz 
silnym 
chórem.
— Przekazuję ją wam. Żegnajcie; jeżeli spotkamy się kiedyś, będę wam mógł 
odpowiedzieć na wiele pytań, bo to będzie już po naszym powrocie.
Wyszedł z otaczającego go kręgu dużym niespiesznym krokiem, zmierzając w stronę 
świateł stoczni. Chłopcy w głębokim milczeniu śledzili jego sylwetkę. Jeszcze 
chwila — i 
znikła w mroku.
CZĘŚĆ DRUGA
DZIENNIK PILOTA
HANNIBAL SMITH
Nazywam się Robert Smith i mam lat dwadzieścia siedem. Urodziłem się w 
Piatigorsku 
jako syn inżyniera architekta i zawiadowcy lotniska. Kiedy odpowiadałem tak w 
szkole czy 
gdzie indziej na pytanie o rodziców, budziło to często uśmiechy i musiałem 
dopiero 
wyjaśniać, że zawiadowcą był mój ojciec, architektem zaś — matka. Dziadek mój, 
Hannibal 
Smith, przyjechał do Związku Radzieckiego w roku 1948 i do końca tęsknił za 
Ameryką, 
chociaż nie doznał od niej nic prócz złego, był bowiem komunistą i Murzynem, 
grzech 
podwójny, za który przyszło mu wycierpieć niejedno. Ożenił się z Rosjanką i z 
tego 
małżeństwa pochodzi mój ojciec. Mieszkaliśmy niedaleko lotniska w parterowym 
domku, na 
zboczu góry, w której niegdyś znajdowała się kopalnia malachitu. Dziadek miał 
pokoik na 
poddaszu, niewielki, cały zawieszony pękami zasuszonych roślin, siatek, wnyków i 
woreczków nasion. Marzł zawsze w zimie i zbudował sobie domorosłą murarką wielki 
kominek, z którym łączą się moje najwcześniejsze wspomnienia. Umarł, kiedy 
miałem osiem 
lat. Pamiętam go jako bardzo wysokiego, ogromnego człowieka, który zjawiając się 
u nas na 
dole napełniał mieszkanie grzmiącym śmiechem. Porywał mnie w ramiona, wznosił 
pod sufit 
i śpiewał piosenki rosyjskie, tak niezwykle brzmiące w jego ustach. Uczył mnie 
strzelać z 
łuku, robić latawce, nawet proch z ojcowskich nabojów do dubeltówki wykręcał dla 
moich 
ogni sztucznych, bawił się ze mną w polowanie na niedźwiedzia i tak bardzo 
wypełniał moje 
dzieciństwo, że dziś jeszcze w krytycznych chwilach jawi mi się jego ciemna 
twarz z 
kędzierzawą, mleczną czupryną i białymi zębami, które ukazywał, ogromne, w swoim 
wspaniałym śmiechu. Kochałem go bardzo. Swoją głęboką i stałą tęsknotę za 
ojczyzną 
ukrywał przed wszystkimi, tylko ja jeden, mały chłopiec, słuchałem rzadko jego 
trochę 
bezładnych, z trudem przekładanych na rosyjski opowieści. Dziadek odprowadzał 
mnie do 
szkoły, bo jeszcze za jego życia wstąpiłem do pierwszej klasy, i koledzy 
zazdrościli mi go, a 
niektórzy, starsi, pytali, czy nie będę pisał wierszy, sądzili bowiem, że 
zostanę poetą jak 
Puszkin, a widomym tego znakiem jest właśnie mój dziad — Murzyn. Niestety, 
poezja nie 
pociągała mnie nigdy, chyba że rozumieć ją szeroko i wierzyć (a ja w to właśnie 
wierzę), iż 
rozciąga się ona daleko poza granice wierszy i łatwiej można ją znaleźć w 
powietrzu, w 
górach i w walce aniżeli za stołem. Kto wie, czy nie to właśnie jest 
najrzetelniejszym 
powodem, dla którego piszę te słowa w małej kabinie Kosmokratora, który z każdą 
sekundą 
oddala się od mego domu o 25 kilometrów. Ale nie chcę uprzedzać wypadków. Jeśli 
ktokolwiek będzie czytać te słowa, powinien wiedzieć o mnie tyle, by móc samemu 
osądzić, 
czy może mi wierzyć. Dlatego piszę o sobie.
Jak przez mgłę pamiętam wieczory spędzane u dziadka, zwłaszcza długie, zimowe. 
Dziadek umiał i lubił opowiadać mi bajki, wspaniałe, nie kończące się bajki—
powieści, które 
biegły jak sznury egzotycznych korali przez wiele wieczorów, a ja, to drżący, to 
rozpłomieniony, ale zawsze pełen zachwytu, słuchałem go tak, jak umieją słuchać 
chyba tylko 
dzieci i zakochani. Miałem już sześć lat, kiedy w jego pogodnych baśniach 
zaczęły brzmieć 
ciemne tony. Być może zresztą stało się to wcześniej, ale przedtem byłem za 
mały, aby to 
zrozumieć, a w tych najpierwszych latach dziadek był dla mnie czymś odmiennym od 
wszystkich innych ludzi — mówię „czymś”, bo był dla mnie jak przyroda naszych 
stron, jak 
nasze biało—niebieskie, obłoczne niebo i lasy podgórskie, w których zaszywałem 
się na 
długie godziny. Zdaje mi się, że tu kryła się jego tajemnica: inni dorośli 
wchodzili i 
wychodzili z mojego dziecinnego świata, a on był po prostu jego częścią.
Powiedziałem, że po raz pierwszy zaczął mówić o Ameryce, kiedy miałem sześć lat. 
Opowiadań tych nie lubiłem, bałem się nawet, nie tyle ze względu na ich ponury 
nastrój, bo 
nie byłem tchórzem, ale dlatego, że dziadek stawał się wtedy całkiem innym, 
prawie obcym 
człowiekiem. Znikał gdzieś jego rozmach, z twarzy uciekał uśmiech, garbił się, a 
jego mowa 
stawała się skąpa, rozważna, dobierał słów, starając się łagodzić bardziej 
okrutne szczegóły.
W pierwszej takiej opowieści dziadek, wyrzucony z fabryki, jeździł po całych 
Stanach 
pociągami na gapę i zarabiał na chleb jako tragarz, a potem, kiedy po pewnej 
rozprawie 
sadowej pękł mu od pobicia i zrósł się sztywno stos pacierzowy, wyplatał maty ze 
słomy. Być 
może, przekręcam tę historię, ale tak utrwaliła się w mojej wyobraźni i takim 
właśnie jawił mi 
się dziadek w snach — ciemnym, nasępionym olbrzymem pośród ogromnych stosów 
złotej 
słomy, z której musiał wyplatać nieprawdopodobną ilość mat. gdyż w przeciwnym 
razie…
Co miało być w przeciwnym razie, nie wiedziałem, ale w tym miejscu snu 
powstawała 
trwoga.
Później poznałem inną historię, wcześniejszą od tamtej, bo działa się, gdy 
dziadek miał 
zaledwie dwadzieścia lat. Nie mogąc znaleźć nigdzie pracy, został wreszcie 
dozorcą \v 
pewnej fabryce chemicznej. Była to właściwie rudera, w której obrotny właściciel 
produkował płyn pachnący wanilią, rozlewany do ślicznych flaszeczek i 
sprzedawany po 
bardzo słonej cenie jako lekarstwo na gruźlicę. Właściciel płacił niesłychanie 
marnie, mimo 
to nigdy nie brakło mu ludzi, ponieważ pracowali u niego przeważnie nędzarze——
gruźlicy, 
którzy rozpaczliwie poszukując ratunku dawali się skusić nadziei, że odzyskają 
zdrowie 
dzięki kosztownemu środkowi, albowiem fabrykant wydawał go im bezpłatnie. Nie 
muszę 
chyba mówić, że środek był bezwartościowy, co bynajmniej nie przeszkadzało 
właścicielowi, 
bo na miejsce umierającego robotnika łatwo mógł znaleźć pięciu nowych.
Rodzicom, a zwłaszcza ojcu, nie bardzo podobało się to wszystko, co dziadek 
opowiadał. 
Pamiętam, jak raz zamęczałem matkę pytaniami o rozmaite rzeczy, między innymi o 
słowa 
takie, jak „łamistrajk” i ,,minolier”. Tego ostatniego nie znała. Spytałem 
później ojca, gdy 
przyszedł do domu.
— „Minolier”? Od kogo to słyszałeś? — spytał.
— Od dziadka.
— A, to na pewno milioner!
Ojciec był niezadowolony. Zaczął mówić do matki gniewnie, że dziadek musi być 
rozważniejszy w swoich opowiadaniach. — Nie chcę, żeby mi truł chłopca tymi 
czarnymi 
wspomnieniami! — zawołał i chciał pójść na górę, matka jednak umiała uciszyć 
jego 
wzburzenie, i to nie tylko tym razem.
Jak długo dziadek żył, ojciec skłonny był podejrzewać, że to on rozpala we mnie 
najdziksze pomysły — raz na przykład postanowiłem wspiąć się na Elbrus i przez 
tydzień nie 
dojadałem robiąc zapasy na drogę, to znów przyszedłszy odwiedzić ojca na 
lotnisku 
ściągnąłem czyjś wielki parasol i usiłowałem schować się w samolocie, żeby 
później 
wyskoczyć z zaimprowizowanym spadochronem, kiedy będziemy przelatywać nad moim 
domem.
O tym, że dziadek musi kiedyś umrzeć, dowiedziałem się zupełnie przypadkowo, 
podsłuchawszy raz rozmowę rodziców. Nie dając temu wiary, raczej rozśmieszony 
ich 
naiwnością, pobiegłem na górę. Dziadek wciąż był olbrzymi i silny, ale gdy na 
powitanie 
podrzucił mnie pod sufit, spostrzegłem na jego twarzy bolesne skrzywienie, które 
i mnie tak 
zabolało, że się rozpłakałem, lecz nie powiedziałem, czemu, chociaż długo mnie o 
to pytał.
Potem zachorował i musiał leżeć. Nadchodziła wiosna, w ogrodzie co dnia 
odkrywałem 
nowe cuda, a dziadek mógł patrzeć już tylko z okna, do którego przysunięto mu 
stary, wielki 
fotel. Raz, gdy wbiegałem na schody wiodące na poddasze, aby go odwiedzić, 
usłyszałem 
potężny, gardłowy śpiew, tak bardzo różny od wszystkich piosenek domu i szkoły, 
niezapomnianą ciężką pieśń, powstałą z wielkiego żalu, krzywdy i 
niewypowiedzianej 
miłości do świata, którego kochać nie wolno. Pieśni tej w ustach dziadka nigdy 
jeszcze nie 
słyszałem. Chociaż znałem dobrze język angielski, nie rozumiałem dziwnych zdań, 
tylko w 
refrenie powtarzały się słowa o wielkiej, starej rzece, którą płyną łodzie. 
Wstępowałem na 
trzeszczące stopnie, a pieśń brzmiała coraz gwałtowniej — długą chwilę stałem 
pod 
drzwiami, a potem cicho, ze ściśniętym sercem zszedłem na dół. W trzy dni 
później dziadek 
umarł.
W następnych latach moje szaleństwa, teraz już uprawiane razem z kolegami, stały 
się 
bardziej metodyczne, choć nie mniej karkołomne. Ojciec mówił nieraz, że mam 
charakter z 
piekła rodem, a matka śmiejąc się odpowiadała „z afrykańskiego piekła”, na czym 
się, 
nawiasem mówiąc, zwykle wszystko kończyło, bo oboje kochali mnie bardzo, choć 
każde na 
swój sposób.
Uczyłem się dość dobrze, ale nierównomiernie. Kiedy dowiedziałem się, że aby 
zostać 
kapitanem okrętu, trzeba znać matematykę i astronomię, zostałem w ciągu kilku 
tygodni 
pierwszym w tych przedmiotach, ale gdy oczarowała mnie później geografia, tamte 
przedmioty rzuciłem po prostu w kąt.
W siedemnastym roku życia, bardziej niż kiedykolwiek niepewny, co z sobą robić, 
zapisałem się na chybił trafił na wydział konstruktorski Akademii Lotniczej w 
Piatigorsku i 
tutaj poznałem Goriełowa.
Wykładał mechanikę teoretyczną, a zwrócił na mnie uwagę nie dla moich 
umiejętności, 
które były bardzo umiarkowane, lecz ze względu na moją matkę. Ona to bowiem 
zaprojektowała i wybudowała gmach, w którym pomieściła się katedra i 
laboratorium 
profesora Goriełowa, a zbudowała go tak, że, jak sam mówił, zdobyła tym jego 
duszę.
Każdy człowiek ma w swoim życiu milowe słupy pamięci — jakąś największą godzinę 
dzieciństwa, pierwszą miłość, spotkanie z kimś prawdziwie wielkim, i chwile te 
są jak gdyby 
osiami, na których obracają się całe obszary życia w nowe strony, gdzie 
odsłaniają się 
nieprzeczuwalne horyzonty. Taka chwila nastąpiła dla mnie, gdy po nie zdanym, 
czyli, jak się 
u nas mówiło, oblanym egzaminie z mechaniki teoretycznej Goriełow, nie 
wypuściwszy mnie 
ze swego gabinetu, wdał się ze mną w rozmowę. Był czerwiec, wspaniały, zielony 
czerwiec 
za oknami w ogrodzie Instytutu, kiedy, patrząc mi w oczy, powiedział:
— Pod uderzeniem metal wydaje dźwięk. Robercie, żądam, żebyś odpowiedział mi 
szczerze na pytanie, które ci zadam. Zgadzasz się?
Nic nie odpowiedziałem, ale w moim spojrzeniu musiał wyczytać, że chcę być jak 
metal, i 
po chwili ciągnął:
— Żeby być pożytecznym dla innych i siebie, człowiek musi znajdować coraz to 
nową 
radość w swojej pracy. Wiem, że starczy ci zdolności, by nauczyć się tego, co 
jest potrzebne, 
żeby zdać u mnie egzamin, ale to jeszcze bardzo mało. Jestem pewien że umiesz 
włożyć 
siebie całego w to, co cię porwie. Powiedz mi, co to jest.
Nie umiałem odpowiedzieć.
Teraz, nie patrząc już w moje oczy, Goriełow dodał ciszej i ostrożniej, jakby 
zbliżał się do 
czegoś zwiewnego:
— Kiedy czujesz się szczęśliwy? Mów, co czujesz, bo od tego może zależeć bardzo 
wiele.
— Szczęśliwy jestem rzadko — odpowiedziałem. — To są tylko chwile, ale mnie z 
tym 
dobrze… Ostatni raz, kiedy byłem na Dżangi–Tau, bo musi pan wiedzieć, że należę 
do 
naszego klubu wysokogórskiego i mówią, że jestem dobrym alpinistą. Były tam 
takie chwile, 
kiedy chciałem, żeby trwały i żeby to nie były wakacje ani obóz treningowy, ani 
rozrywka, 
ale żeby to właśnie było moje prawdziwe życie.
— Kiedy to było? Powiedz dokładniej — szybko jakoś, wciąż nie patrząc na mnie, 
spytał 
Goriełow.
— Kiedy groziło niebezpieczeństwo — powiedziałem po prostu, bo tak rzeczywiście 
czułem. — I kiedy trzeba było decydować o wyborze drogi, o nowym, jeszcze nie 
przebytym 
wariancie wspinaczki, o nieznanym szlaku. Kiedy brałem udział w nocnej wyprawie 
ratowniczej i pierwszemu udało mi się znaleźć zaginionego.
— Lubisz ryzykować — powiedział surowo Goriełow. — Zauważyłem to po sposobie, w 
jaki mi odpowiadałeś na pytania. Ale ze mną nie udało ci się, bo ja jestem 
nieprzebytą skałą. 
— Tutaj powinien się był chyba uśmiechnąć, lecz tego nie uczynił.
— Czy poddałeś się kiedy próbie? — spytał po chwili. Poniosła mnie duma. której, 
wiem o 
tym, miałem i dziś jeszcze mam zbyt wiele.
— Osiemnaście godzin byłem sam w ścianie Użby i wróciłem, kiedy rozeszły się 
mgły. To 
była moja pierwsza próba.
— Ale nie ostatnia — odparł Goriełow.— Czy to, co zrobiłeś, było konieczne?
Zawahałem się.
— Nie…
— Wiedziałem! — powiedział Goriełow i teraz zobaczyłem, dlaczego ukrywa przede 
mną 
twarz. On się uśmiechał, ale nie do mnie. Uśmiechał się do czegoś w sobie, może 
do swojej 
młodości, którą widział w tej chwili bardzo bliską i bardzo płonącą. Potem, 
jakby 
wspomniawszy, że nie o sobie ma decydować, zwrócił na mnie oczy i drugi raz w 
tej 
rozmowie poczułem, że przypomina mi kogoś tak bliskiego,
jakby był częścią mnie samego, lecz nie wiedziałem, kogo — i poczułem lęk.
— Mechanicy — powiedział Goriełow — matematycy, astronomowie i ci, co ratują 
zaginionych w górach, wszyscy są nam jednakowo niezbędni i życie nie byłoby 
pełne, gdyby 
zabrakło choć jednego z nich. Ale pamiętaj, że życie ma tylko wtedy sens, jeśli 
czemuś służy. 
Wielkie zamiary i czyny służą wszystkim. Obcym i swoim, bliskim i dalekim, jak 
most 
zbudowany przez inżyniera i jak wiersz napisany przez poetę. A małe, własne, 
codzienne, jak 
przechadzki wiosną, jak spotkane widoki i nawet sny, oddajemy tym. którzy są nam 
drodzy. 
Ale tylko jedno i drugie razem stanowi pełnego człowieka i pełną służbę. Świat 
jest dla ciebie
0 tyle, o ile ty jesteś dla świata, i wszystko, cokolwiek robisz — słyszysz? — 
wszystko! — 
musi cel swój i sens znajdować nie w tobie, lecz poza tobą. Nie każdemu 
jednakowo łatwo 
przychodzi tak postępować. Tobie nie będzie łatwo, ale właśnie dlatego staniesz 
się taki, bo 
już się stajesz. Bo ty chcesz być jak metal, który odzywa się pod uderzeniem. 
prawda, 
Robercie?
Skinąłem głową, bo nie mogłem mówić.
— — Nie będzie z ciebie inżynier konstruktor — powiedział Goriełow. — Uważam 
jednak, że studia powinieneś skończyć, ponieważ nie ma wiedzy nieużytecznej, ale 
później, 
gdy będziesz miał w ręku dyplom, powinieneś pójść w góry i tam siebie poszukać.
Potem, kiedy po długiej, bardzo długiej wędrówce podmiejskimi wzgórzami wracałem 
do 
domu, trochę odurzony słońcem, latem i tą rozmową, pojąłem, że Goriełow 
przypomniał mi 
dziadka. Tak jak tamten nad moim dzieciństwem, ten stanął nad moją młodością. 
Postąpiłem, 
jak mi radził, i nie żałuję tego. Co prawda, po skończeniu Instytutu nie 
poszedłem od razu w 
góry, lecz przeszedłszy roczne szkolenie w Centralnej Służbie Powietrznej 
zostałem pilotem 
oblatującym nowe modele samolotów. Nieraz zdarzało mi się lądować na lotnisku 
mego ojca. 
Za to każdy urlop spędzałem \v górach. Nazwisko moje stało się znane w klubie 
wysokogórskim i poza nim dzięki wyprawom, w jakich brałem udział. Raz, kiedy 
przy 
okienku w jakimś urzędzie miałem odpowiedzieć na pytanie o zawód, z 
roztargnienia zamiast 
,,pilot” powiedziałem „alpinista”. A chociaż zaraz się poprawiłem, jedno jest 
taką samą 
prawdą, jak drugie, bo teraz znam siebie już trochę i wiem, że jednakowo 
przyciągają mnie 
nie przebyte jeszcze góry i samoloty, na których nikt dotąd nie wzbił się w 
powietrze. Mając 
dwadzieścia pięć lat wziąłem udział w wyprawie na „dach świata” — północną część 
Pamiru. 
W rok później byłem wśród tych, którzy zdobywali trzeci z kolei najwyższy szczyt 
świata, 
Kangchendżongę. Wyprawa ta pociągnęła za sobą tragiczną śmierć jednego z moich 
towarzyszy, a mnie przyprawiła o rozszerzenie mięśnia sercowego, tak że pół roku 
przebywałem w sanatoriach Południa. Zaledwie powróciłem do służby lotniczej, 
głośna stała 
się wyprawa na Wenus, której potrzebny był pilot samolotu zwiadowczego. 
Zgłosiłem się i 
wybrano mnie spośród kilku tysięcy ochotników.
Piszę to w dwudziestej ósmej godzinie naszego lotu. Kiedy podnoszę głowę, widzę 
na 
ekranie wewnętrznego telewizora białą tarczę oddalającej się Ziemi. Zdaje mi 
się, że 
zakończyłem jakby jedno moje życie i zaczynam drugie. W takiej chwili wolno 
chyba 
pociągnąć grubą kreskę pod wszystkim, co było dotąd. Wiem, że wielu rzeczy nie 
potrafię, 
gdyż mam na to zbyt małe zdolności. Dlatego nie próbowałem nigdy wstąpić na 
drogę 
naukową. Wiem, że daleko mi do takich ludzi, jak Czandrasekar, Arseniew czy Lao–
Czu, z 
którymi będę razem w dobrym i złym.
Wiem, że wszystko, cokolwiek robiłem w życiu, robiłem może zbyt pochopnie, może 
ze 
zbyt gorącym sercem, ale mocno, tak mocno, jak tylko umiałem. Starałem się 
zawsze wierzyć 
w ludzi, a jeśli gniewałem się na kogoś, to najbardziej na siebie za to, że nie 
umiałem być 
takim jak Hannibal Smith. Kiedy pierwszy raz powiedziałem dziewczynie, że ją 
kocham, nie 
umiałem znaleźć dość wielkich i pięknych słów dla wyrażenia wszystkiego, co 
czułem. 
Dlatego powiedziałem jej, że miłość w moim wyobrażeniu to nie sfery wysokiego 
lotu ani 
niebo, w którym tak często przebywam, ale że to jest coś takiego jak ziemia, w 
co można 
słupy wbijać, na czym można mury stawiać i domy budować. Inna rzecz, że jej to 
nie 
przekonało.
NAVIGARE NECESSE EST
Miejscem startu był zachowany w dawnej pustyni Gobi z górą tysiąchektarowy 
obszar 
piasków. Przywiózł mnie tam samolot sterowany przez kolegę z Centralnej Służby 
Powietrznej, który milczał przez całą drogę, trochę dlatego., że kiepskie 
warunki 
atmosferyczne zmuszały go do uwagi, a trochę dlatego, że także starał się o 
miejsce w 
wyprawie i przegrał.
Było mi wobec niego nieprzyjemnie, ale zapomniałem o wszystkim, kiedy z 
wysokości 
sześciu tysięcy metrów zobaczyłem leżącą na piaskach srebrną rakietę. Samolot, 
którym 
przybyłem, podrolował do niej i zaraz odleciał. Z pewnym wahaniem podawałem rękę 
koledze. Znaliśmy się zbyt krótko, by zostać przyjaciółmi, lecz byliśmy na 
najlepszej do tego 
drodze, i obawiałem się, żeby ta rzecz nie stanęła między nami, bo on ma dopiero 
dwadzieścia jeden lat. Ale w chwili gdy powstał z siedzenia i wychylił się ku 
mnie — byłem 
już na skrzydle — poczułem, że wszystko jest dobrze, a kiedyśmy się ucałowali, 
wiedziałem, 
że jest bogatszy o coś trudnego i pięknego, bo w tej chwili wyrzekł się tej 
wielkiej przygody z 
własnej woli — dla mnie. Dlatego, kiedy maszyna znikła i ruszyłem ku rakiecie, 
zrobiło mi 
się na chwilę ciężko. Ludzi, z którymi miałem lecieć, prawie nie znałem. Sołtyka 
spotykałem 
dawniej w Centralnym Ośrodku Szkolenia Lotniczego, lecz z uczonymi zetknąłem się 
dopiero 
kilka miesięcy przedtem w Leningradzie, na przeszkoleniu technicznym. Miało ono 
charakter 
oficjalny, oczywista więc, że byłem dla nich obcy jak oni dla mnie. Brnąłem w 
głębokim 
piasku ku małej grupce ludzi pod ścianą Kosmokratora i dopiero gdy dzieliło mnie 
od nich nie 
więcej niż sto kroków, pomyślałem, że obawy moje mogłyby się komuś wydać 
śmieszne: 
odczuwałem coś w rodzaju tremy nie przed podróżą na Wenus, lecz przed nie 
znanymi 
ludźmi. Dobrze zrozumie mnie tylko ten, kto był z kimś drugim w okolicznościach, 
które, jak 
się to mówi, poddają człowieka próbom na rozciąganie i skręcanie — chociażby na 
ciężkiej 
wspinaczce, kiedy raz samemu asekuruje się drugiego, to znów jest się 
asekurowanym. Słowa 
„polegać na kimś jak na sobie” nabierają wtedy, u końca łączącej liny, 
ostatecznego 
znaczenia.
Oficjalne pożegnanie wyprawy odbyło się już tydzień wcześniej. Nie byłem na nim 
obecny, gdyż musiałem załatwiać formalności związane z moim odejściem z 
lotnictwa. Teraz 
na tym ocalałym skrawku pustyni, wśród piasków, pod bladym niebem, stało 
zaledwie 
kilkanaście osób — rodziny odlatujących, prezes oraz kilku członków Akademii 
Nauk. 
Ogarnęło mnie uczucie osamotnienia. Nikt mnie nie oczekiwał — matka moja umarła 
przed 
dwoma laty, ojciec zaś nie mógł wyjechać z Piatigorska. Ale w tej chwili rozległ 
się głos 
samolotu. Maszyna, którą przyleciałem, schodziła w dół. Nad samą rakietą pilot 
przekazał mi 
ostatnie lotnicze pozdrowienie, pochylając skrzydła na boki. Stałem jeszcze 
zapatrzony w 
znikający samolot, kiedy podszedł do mnie Arseniew. Podał mi rękę, a potem nagle 
przyciągnął do siebie.
— A więc jesteś nareszcie, człowieku z Kangchendżongi — powiedział, a ja mogłem 
mu 
odpowiedzieć tylko uśmiechem.
Start wyznaczony był na godzinę pierwszą po południu. Wybrano tę bezludną 
okolicę, 
gdyż dla szybkiego przebicia atmosfery należało ruszyć wielką mocą, a wyrzucane 
z rakiety 
chmury atomowe mogłyby wyrządzić niebezpieczne spustoszenia.
Kiedy pozdrowiłem wszystkich, udałem się z inżynierem Sołtykiem na przód statku, 
żeby 
po raz ostatni sprawdzić przeznaczony dla mnie samolot wywiadowczy. Rychło 
jednak 
oderwano mnie od tego zajęcia. Pod samą ścianą rakiety, na piaszczystej wydmie, 
odbyło się 
pożegnanie. Nikt nie wygłaszał oczywiście żadnego przemówienia. Padło tylko 
kilka słów, 
podnieśliśmy kieliszki jasnozłotego południowego wina, a potem już z platformy 
wejścia 
patrzyliśmy, jak gąsienicowe pojazdy uwożą pozostających na Ziemi poza granicę 
strefy 
startowej. Później weszliśmy do środka. Raz jeszcze przed zamknięciem klapy 
odwróciłem 
się, a chociaż pustynny krajobraz był mi obcy, poczułem się z nim dziwnie mocno 
związany i 
coś chwyciło mnie za gardło. Pustynia leżała teraz zupełnie bezludna, ale 
wiedziałem, że 
kilka kilometrów za horyzontem stoją rozstawione szerokim kręgiem stacje 
radarowe, które 
pochwycą pocisk w pęki swoich fal i będą go wieść przez całą drogę.
Weszliśmy do Centrali i tutaj Sołtyk objął dowództwo. Położyliśmy się wszyscy na 
rozłożonych fotelach, przykrępowali pasami i teraz przyszło to, czego 
najbardziej nie cierpię: 
czekanie. Wskazówka zegara skakała odmierzając ćwiartki sekund. Nareszcie 
Sołtyk, leżący 
przy czarnym okapie Prediktora z ręką na jego dźwigniach, odwrócił się do nas na 
mgnienie 
oka. Uśmiechał się. Całe moje podniecenie prysło, kiedy ujrzałem ten uśmiech. To 
była jego 
chwila, ta chwila, o której marzył. Wskazówki na tarczy doszły do swego miejsca. 
Sołtyk 
nacisnął czerwony guzik, wszystkie światła na tablicach zagrały i — zaczęło się.
Najpierw krótki grom. To pracowały odpalane seriami pomocnicze rakiety 
tlenowodorowe. Pocisk, ryjąc ciężko w piasku, wznosząc się i opadając jak 
potworny pług, 
targany wybuchami, ruszył nierówno i niezgrabnie. Potem wybuchy zgęstniały. 
Piekielne 
podrzuty, szorowanie o grunt, skoki i upadki; lataliśmy na wszystkie strony, 
choć umocowani 
elastycznymi pasami.
Nagle rozległ się potężny, śpiewny ton. Wstrząsy ustały, za to z każdą sekundą 
ciało moje 
stawało się coraz cięższe. Z uporem wpatrywałem się w kolisty ekran przed 
oczyma. 
Widziałem lśniący jako wąski rąbek — bok rakiety, w dole smużące piaski, a 
wszystko to 
drżało i migotało, jak płachty miętego celofanu. Były to warstwy powietrza, 
które pocisk 
zagęszczał przed sobą na skutek pędu. Znam ten widok z lotów na największych 
szybkościach.
Moje oczy spostrzegały wszystko z coraz większym trudem. Straszna siła wciskała 
mnie w 
głąb miękkiego posłania, nalewając niewidzialnym ołowiem członki, coraz 
gwałtowniej i 
mocniej wpierała się w każdy mięsień i nerw, aż oddech zaczął wydobywać się 
głośno z 
piersi, przywalonej jakby cetnarowym ciężarem. Zwróciłem oczy w bok. Wszyscy 
leżeli 
bezwładnie. Światła na tablicach skakały, przez cały korpus rakiety szło jak 
potężny prąd to 
śpiewne granie, z którym gazy atomowe wyrywają się w przestrzeń.
Trwało to długo, tak długo, aż pot zbierający się na czole począł ściekać między 
brwi. 
Chciałem go otrzeć, lecz nie mogłem podnieść ręki. Sołtyk nacisnął jakąś 
dźwignię i nagle 
zrobiło się lekko. Spojrzałem na zegar. Lecieliśmy już 16 minut. Na dole leżało 
— nie wiem 
doprawdy, jak to nazwać: to nie była Ziemia, ta nieskończona, płaska równina z 
cienkimi 
liniami dróg i rzek, znana mi tak dobrze z samolotu. Stało się tak, jakby niebo 
i Ziemia 
zamieniły się miejscami. Zamiast lekkiej, błękitnej kopuły ziała nad nami płaska 
czerń, w 
której tlały ledwo dostrzegalne gwiazdy, a w dole rozpościerał się niepodobny do 
niczego, co 
znałem, potworny, rudy, wypukły ogrom. Na tej jakby w nieskończoność ciągnącej 
się bryle 
ciemniały rozmazane plamy, a co najbardziej rzucało się w oczy, to pokrywające 
ją białe 
strzępy, które tkwiły nieruchomo, jak nalepione na jej powierzchnię kłaczki 
waty.
Zwróciłem na nie uwagę Sołtyka: zerknął na ekran, powiedział „to chmury” — i 
znów 
wrócił do swoich zegarów.
Zrozumiałem. Tak, to były obłoki płynące nad planetą, ale ich wzniesienie było 
niczym w 
porównaniu z osiągniętą przez nas wysokością. Dobrze przypatrzywszy się, można 
było 
gdzieniegdzie dostrzec plamkę cienia leżącą pod takim malutkim białym kłaczkiem, 
który był 
wielokilometrowych rozmiarów chmurą. Lecieliśmy teraz — jak pokazywały świecące 
tarcze 
Prediktora — po elipsie, jako sztuczny księżyc Ziemi. Trwało to może godzinę, w 
czasie 
której przebiegła pod nami trzecia część planety. Gdy skończyła się wielobarwna 
równina 
Chin, ląd znikł. Byliśmy nad Oceanem Spokojnym. Niezwykły widok przedstawiała 
czarno—
stalowa, wypukła kraina wód, jakby z matowego, polerowanego metalu. Kiedy 
ukazały się 
brzegi Ameryki, Sołtyk znowu nacisnął czerwony guzik, znowu rozległ się potężny 
śpiew 
silników i Kosmokrator, wznosząc dziób w środek czarnego nieba, wystrzelił z 
orbity, po 
której okrążył Ziemię. Do północy trwała taka podróż, niezmiernie wyczerpująca 
przez ciągłe 
zmiany przyśpieszenia. Rakieta, dawno już opuściwszy atmosferę, wciąż jeszcze 
walczyła z 
ciążeniem ziemskim. Ani na chwilę nie ustawała praca silników, ale że 
przekroczyliśmy 
znacznie szybkość dźwięku, a prócz tego lecieliśmy w próżni, można się było 
porozumiewać 
nie podnosząc głosu. Kilka minut po północy na znak Sołtyka rozpięliśmy pasy i 
wstaliśmy, 
by trochę niepewnie rozejrzeć się po otoczeniu.
Centrala była pogrążona w spokojnym świetle. Gdyby nie czarne ekrany, zasypane 
iskrami 
gwiazd, można by sądzić, że rakieta spoczywa nieruchomo w hali. Ziemia leżała 
pod nami 
jako w trzech czwartych zaciemniony gigantyczny okrąg. Jej nocna półkula 
odbijała się od 
światła gwiazd mrocznym, szarzejącym brzaskiem. Słuch nawykał powoli do grania 
silników 
i trzeba było specjalnie zwrócić uwagę, aby je usłyszeć.
Po odebraniu wiadomości nadawanych przez stacje radarowe udaliśmy się do 
wspólnej 
kabiny na kolację. Potem Arseniew zabrał głos.
Spośród towarzyszy podróży on jeden przewyższa mnie wzrostem; to doprawdy 
Herkules 
w postaci astronoma. Nie mogę oprzeć się uczuciu fizycznego wprost zadowolenia, 
kiedy 
widzę jego potężnie sklepioną pierś i kark prosty jak kolumna, na którym siedzi 
mocna, 
ciężka głowa z czupryną tak jasną, że prawie białozłotą.
Zwrócił się do nas słowami:
— Przyjaciele, podróż nasza będzie trwała trzydzieści cztery dni. W ciągu tego 
czasu nie 
czeka nas, niestety, zbyt wiele pracy. Nie ulega wątpliwości, że nie będziemy 
próżnować i 
umilimy sobie drogę dyskusją — ja pierwszy wyzywam kolegę Lao–Czu na pojedynek w 
sprawie falowych ciągów materii. Ale że jesteśmy tu nie w laboratorium, lecz na 
statku 
oddalającym się od Ziemi, proponuję, żebyśmy każdego wieczora zwrócili się do 
niej 
myślami, i to w ten sposób, że każdy po kolei opowie jakieś wspomnienie, które 
uważa za 
cenne.
Wszyscy zgodzili się na ten projekt. Milczałem sądząc, że nie może to mnie 
dotyczyć, 
gdyż zapewne mówić się będzie o pracach i odkryciach naukowych. Jakież było moje 
zdziwienie, kiedy Arseniew zwrócił się do mnie, żebym rozpoczął ten, jak go 
nazwał, cykl 
„opowieści trzydziestu czterech nocy”. Zmieszany, zacząłem się wymawiać, jakbym 
w samej 
rzeczy do ostatniej chwili prowadził życie biuralisty, któremu nie przydarzyło 
się nic godnego 
uwagi.
— Co z tego, że jest pan wśród profesorów — jakby kpiąc lekko, powtórzył moje 
ostatnie 
słowa astronom. — Nie ma tu żadnych profesorów, tylko towarzysze podróży. A co 
do 
wspomnień, to wiem, że godnych opowiedzenia każdy z nas może panu tylko 
zazdrościć.
Mimo to broniłem się, wreszcie obiecałem coś opowiedzieć w ciągu najbliższych 
dni, 
kiedy wsłucham się w cudze słowa i gdy powstanie już nastrój opowieści. Może 
wtedy 
pójdzie mi lepiej, ponieważ zawsze najciężej mi zacząć. Jakoż, pokiwawszy 
ganiąco głową 
nad moja nieporadnością opowiadacza, Arseniew zwrócił się do naszego chemika, 
doktora 
Rainera. Byłem rad z tego, że właśnie Rainer miał mówić, ponieważ nigdy go dotąd 
nie 
widziałem. Podobnie jak mnie, zatrzymały go z dala od reszty towarzyszy jakieś 
sprawy w 
Niemczech i przybył na miejsce startu w przeddzień odlotu. Jest to mężczyzna lat 
może 
czterdziestu, siwawy, w okularach, niepozorny i nad wyraz spokojny. Miał właśnie 
zacząć, 
kiedy zjawił się Sołtyk, dyżurujący dotąd w Centrali, z wiadomością, że radio 
północnej 
półkuli będzie za chwilę nadawać specjalną audycję dla nas. Przełączyło się więc 
głośnik do 
wspólnej kabiny i tu, w głębokich fotelach przy okrągłym stole, słuchaliśmy 
muzyki 
Beethovena, ścigającej nas na falach eteru przez próżnie międzyplanetarną. Kiedy 
koncert się 
skończył, była pierwsza w nocy, lecz nikt nie czuł senności i Rainer rozpoczął 
opowieść. Tu 
znowu przeszkodził mu Sołtyk. Należało wprawić rakietę w ruch wirowy. Prediktor 
wyłączył 
przed kwadransem silniki napędowe, a że już znacznie odsądziliśmy się od Ziemi, 
jej 
grawitacja wyraźnie osłabła i przy żywszych ruchach zdarzało się niejednemu z 
nas podrzucić 
filiżankę w powietrze, kiedy chciał ją tylko podnieść do ust. Przedmioty i nasze 
własne ciała z 
każdą chwilą stawały się lżejsze. Sołtyk wyszedł do Centrali i po jakiejś 
minucie poczuliśmy, 
że zmienia się ruch pocisku. Przez krótką chwilę trwało niemiłe uczucie zamętu, 
spowodowane powstającą przy wirowaniu siłą odśrodkową, potem jednak wszystko 
znikło, a 
ciała nasze stały się normalnie ciężkie. Kiedy Sołtyk wrócił, Rainer mógł 
wreszcie przystąpić 
do opowiadania.
— Nie wiem, czy to, co powiem — zaczął — może kogoś zaciekawić. Jest to historia 
dosyć specjalna i dziwna. Mógłbym ją zatytułować „Polimery” — tytuł dość 
odstraszający, 
prawda? — zwrócił się do nas z nieśmiałym uśmiechem, za
116
który go polubiłem. — Mieszkałem wtedy w starej, portowej dzielnicy Hamburga. 
Byłem 
doktorantem i objąłem laboratorium syntezy organicznej u mego nauczyciela, 
profesora 
Huemmla. Jakiś rok przedtem laboratorium pracowało nad syntezą nowego rodzaju 
gumy, tak 
zwanej gumy krzemowej, gdyż atomy węgla zastępuje w niej krzem. Przemysł 
lotniczy 
zaangażował do tego wszystkie swoje instytuty chemiczne, bo od wytworzenia owej 
gumy 
zależała przyszłość lotnictwa. Jak wiecie, nowoczesne samoloty lądują z taką 
szybkością, że 
opony ze zwykłej gumy rozlatują się od tarcia albo spalają z gorąca. Teoria 
obiecywała, że 
guma krzemowa będzie niewrażliwa na występujące w tych warunkach najwyższe 
temperatury, Gdyby nie udało się jej stworzyć, konstruktorzy musieliby zupełnie 
zarzucić 
istniejące systemy podwozi. Kiedy przyszedłem do Instytutu, sprawa była 
właściwie uznana 
za przegraną. Na badania zostały wydane olbrzymie sumy, zużyto ogromne ilości 
odczynników, poniszczono masę aparatów specjalnych i napisano dziesiątki 
sprawozdań bez 
najmniejszego rezultatu. Na papierze wszystko wyglądało bardzo ładnie, ale w 
praktyce nie 
wychodziło nic. Pierwszym moim zadaniem było uporządkowanie laboratorium i 
przygotowanie go do prac z innej dziedziny. Całymi tygodniami musiałem czyścić 
tę stajnię 
Augiasza. Możecie sobie wyobrazić, co się tam działo, jeśli powiem, że przez 
ostatnie 
miesiące załoga naukowa prawie nie wychodziła z laboratorium, a trzej moi starsi 
koledzy, 
Jaensch, Hoeller i Braun, po prostu w nim mieszkali. Zostały po nich całe stosy 
popróchniałych, nadwęglonych i spalonych próbek gumy, setki potłuczonych kolb, 
całe 
kilometry taśmy plastycznej i chociaż razem ze studentami pracowaliśmy jako 
zamiatacze i 
sprzątacze, jeszcze w miesiąc po objęciu przeze mnie laboratorium to pod jakąś 
szafa, to w 
termostacie odkrywało się istne złoża tej nieszczęsnej gumy. Ja sam także, jak 
się to mówi, 
siedziałem w polimerach, ale interesowały mnie raczej z teoretycznego 
stanowiska. Są to, jak 
wiecie, całe ciała utworzone przez połączenie się dużej ilości takich samych 
cząstek 
chemicznych. Powstają w ten sposób molekuły gigantycznych rozmiarów i zachowania 
ich w 
żaden sposób nie można przewidzieć na podstawie znajomości cząstek pierwotnych. 
Pociągały mnie pewne badania nad polizbbutylenem i polistyrenem, a także nad 
gumą, ale 
gumą zwykłą, która jest najbardziej może znanym polimerem. Chciałem stworzyć 
teorię 
zachowania się wszystkich w ogóle polimerów. Może usprawiedliwi mnie to, że 
miałem 24 
lata, a kiedy się jest już w tym wieku, to po przeczytaniu jednej pracy fachowej 
możliwości 
odkryć strzelają człowiekowi w głowie jak fajerwerki. Jeszcze zanim przyszedłem 
do 
laboratorium, obłożyłem się literaturą i pomału, nie zauważywszy nawet jak, 
zacząłem 
grzęznąć. Gromadziłem fakty i opisy doświadczeń, coraz więcej faktów na małych 
kwadratowych karteczkach, które układałem najpierw w pudełkach od papierosów, 
potem w 
specjalnych segregatorach, potem w szufladach na półkach, na stole, a potem to 
już cały 
pokój pełen był owych kartek, w których jeszcze się orientowałem, ale 
przeczuwałem, że 
nadejdzie chwila, kiedy mnie zaleją i zatopią. Tymczasem od upragnionej teorii 
byłem wciąż 
jednakowo daleko. Te moje miłe polimery zachowują się bardzo ciekawie. Niektóre 
z nich 
mają w dwu wymiarach przestrzeni takie własności, jak płyny, a w trzecim — jak 
ciała stałe. 
Guma znowu zachowuje się jak gaz idealny, gdyż ochładza się przy rozciąganiu, a 
przy 
kurczeniu — ogrzewa. Najbardziej interesowała mnie właśnie guma. Po cichu 
myślałem, że 
uda mi się dojść na drodze teoretycznej do tego, czego koledzy moi nie potrafili 
zrobić 
eksperymentem. Na początek, żeby się trochę wyćwiczyć w technice doświadczeń, 
robiłem, 
tak jak oni przedtem, zdjęcia rentgenowskie małych klocków gumowych w rozmaitych 
warunkach: to rozciągałem je, to poddawałem wysokiemu ciśnieniu, to znów 
trawiłem 
kwasami. Potem zapisywałem wyniki i całymi wieczorami marzyłem o tej mojej 
teorii. Nie 
mogę inaczej powiedzieć, bo daleka była jak Ziemia Obiecana. Guma nie 
rozciągnięta daje na 
fotografii rentgenowskiej taki obraz jak płyny, to znaczy chaosu pokłębionych 
cząsteczek. 
Pod wpływem rozciągania obraz zmienia się i struktura staje się podobna do 
kryształu. Dzieje 
się tak dlatego, że te długie, pokręcone łańcuchy atomów, z których zbudowana 
jest guma, 
pod wpływem rozciągania napinają się, prostują i z chaotycznej plątaniny stają 
się 
równoległymi pasmami, co daje właśnie ów krystaliczny obraz. Tak więc prażyłem, 
ściskałem, oziębiałem, suszyłem i znów prażyłem kawałki gumy, aż pewnego 
wieczora cały 
zapas mi się skończył. Poszedłem do laboranta, który powiedział mi. że w 
rupieciarni na 
górze jest jeszcze trochę kolb z próbkami tej starej gumy krzemowej. Machnąłem 
na nie ręką, 
ale nazajutrz zastałem na moim stole w laboratorium piętnaście zakurzonych kolb 
szklanych. 
Laborant przyniósł je z góry, chcąc mi się przysłużyć. W kolbach były czarne i 
lepkie szczątki 
doświadczeń. Hoeller nazywał je w swoim czasie stacjami męki, bo od jednej do 
drugiej 
próby płonął nadzieją, która za każdym razem waliła się w gruzy. We wszystkich 
kolbach nie 
było właściwie gumy, ale coś w rodzaju lepkiej mazi, której wolałem nie tykać. 
Za to w 
ostatniej kolbie znajdowała się ciemnopopielata, przyzwoita bryłka. Wsadziłem ją 
do aparatu, 
podgrzałem, zrobiłem zdjęcie rentgenowskie i poszedłem do dc—mu. Na drugi dzień 
zdjęcie 
było gotowe. Byłem przekonany, że zobaczę to samo, co dotąd: zupełny rozpad 
łańcuchów 
atomowych, nie trzymająca się kupy kaszę. Tymczasem ujrzałem idealną wprost 
siatkę 
krystaliczną. Nie wierzyłem własnym oczom. Guma poddana była przecież 
temperaturze 
około ośmiuset stopni i ciśnieniu tysiąca atmosfer, powinna więc była rozleźć 
się na klej. 
Tymczasem była nie naruszona. Otworzyłem aparat, do którego nie zaglądałem od 
poprzedniego dnia, gdyż ogrzanej kamery nie można otwierać, i znalazłem tam 
kawałek 
gumy najbardziej świeży, elastyczny i jędrny, jaki zdarzyło mi się widzieć. 
Zawołałem 
laboranta i spytałem go, czy wkładał coś do aparatu. Zaprzeczył. W ogóle do 
niego nie 
podchodził. Wciąż jeszcze nie bardzo wierząc, ponownie poddałem cudowny kawałek 
gumy 
wysokiej temperaturze i ciśnieniu, ale tym razem nie poszedłem do domu, lecz 
czekałem na 
ostygnięcie kamery. O ósmej wieczorem wyjąłem gumę: była jeszcze gorąca, lecz 
elastyczna, 
jakbym ją wyjął nie z pieca, lecz z szuflady. Na wszelki wypadek wykonałem 
jeszcze analizę 
chemiczną: była to guma krzemowa. Mimo spóźnionej pory chwyciłem próbkę 
wielkości 
może pudełka od zapałek, wszystkie zdjęcia rentgenowskie i pobiegłem do 
profesora, który 
mieszkał niedaleko. Zrazu nie chciał wierzyć, ale nazajutrz, gdy pod jego okiem 
jeszcze raz 
wykonałem wszystkie zabiegi, musiał się poddać. Mieliśmy przed sobą autentyczną 
próbkę 
gumy krzemowej, tego marzenia konstruktorów lotniczych, o własnościach wręcz 
idealnie 
odpowiadających przewidywaniom teoretycznym. Mieliśmy, lecz nic nam to nie 
dawało. W 
chemii organicznej jedyną właściwie wielką sztuką jest zmusić atomy, aby łączyły 
się tak, jak 
to nam odpowiada. W tym kawałku gumy, który mieliśmy, zaszło właśnie takie 
zjawisko, lecz 
nie wiedzieliśmy, jak się to stało. Innymi słowy, nie mieliśmy recepty 
produkcyjnej ani 
najmniejszego pojęcia, w jaki sposób do niej dojść. Rzecz prosta, pierwsze, co 
zrobiliśmy, to 
było zawezwanie Hoellera, Brauna i Jaenscha, którzy w tym czasie pracowali w 
berlińskim 
Instytucie Paliw Płynnych. Depesze zredagowałem sam, i to tak, że wszyscy trzej 
przylecieli 
jeszcze tej samej nocy samolotem i obudzili mnie nad ranem, dobijając się do 
drzwi mego 
mieszkania. Kiedy uciszyły się trochę okrzyki i pytania, okazało się, że wiedzą 
tyle samo, co 
ja i mój profesor, to znaczy nic. Bez trudu odnaleźliśmy protokoły doświadczeń. 
Próbkę 
numer 6 439, pod którą to liczba wciągnięta była niezwykła guma, odrzucono 
niegdyś jako 
bezwartościową, a z załączonego zdjęcia rentgenowskiego wynikało, że nie było 
mowy o 
jakiejś pomyłce. Byliśmy tak bardzo w kropce, tak zupełnie zdezorientowani, że 
jednemu z 
nas wyrwało się wprost humorystyczne w ustach fachowca zdanie: „a może ta guma 
przez ten 
czas dojrzała?” Nonsens ten stał się potem przysłowiem, nieraz powtarzano go 
jako dowcip, 
kiedy ktoś nie dawał sobie rady z jakimś zagadnieniem. Po czterech dniach 
koledzy, którzy 
musieli wracać do Instytutu Berlińskiego, machnęli na wszystko ręką i pojechali. 
Zostałem 
sam z kawałkiem tej nieszczęsnej gumy, ze zniecierpliwionym profesorem i z 
płomieniem w 
głowie, który nie dawał mi spać ani jeść.
Nie myśląc już wcale o mojej teorii polimerów, zabrałem się do powtarzania 
wszystkich 
etapów doświadczeń, które doprowadziły do wyprodukowania owej próbki. Recepty 
produkcyjne miałem przecież w protokołach. Nie będę się rozwodził nad tym, co 
robiłem. 
Powiem tylko, że syntezę tę przeprowadziłem 518 razy, trzymając się recepty z 
jakąś po 
prostu ślepą, niewolniczą dokładnością, i zamęczałem kolegów berlińskich 
telegramami, żeby 
mi podali dokładnie wszystkie okoliczności, jakie towarzyszyły ich pracy nad tą 
próbką. 
Gdyby tu był chemik, zrozumiałby mnie. Wiadomo, że w chemii, gdzie ilość 
możliwych 
kombinacji ciał reagujących jest praktycznie biorąc nieskończona, robi się 
czasem odkrycia 
przypadkowo, na przykład dlatego, że ktoś strząsnął do kolby szczyptę popiołu z 
papierosa, 
który stał się jądrem krystalizacyjnym reakcji. Albo że gdzieś piętro niżej 
malowano korytarz 
lakierem zawierającym jakiś rzadki pierwiastek w ilości niesłychanie znikomej, 
lecz 
dostatecznej do skatalizowania tej jednej potrzebnej reakcji, która w żaden inny 
sposób nie 
chce ruszyć z miejsca, choćby się całe laboratorium stawiało na głowie. Koledzy 
odpowiadali 
mi i robiłem wszystko, co miało sens, a więc zmieniałem temperaturę, 
katalizatory, ciśnienia, 
robiłem też wiele więcej rzeczy, które sensu nie miały, i doszedłem do tego, że 
zacząłem być 
przesądny. Najbardziej nawet pedantycznemu eksperymentatorowi, jeśli naprawdę 
zostanie 
opętany jakimś problemem, po pewnym czasie zdarza się, że nie jest w stanie 
panować nad 
całym swoim materiałem. Mówiąc po prostu, w laboratorium zaczął panować 
nieporządek, 
który profesor Huemmel nazywał bałaganem, zrazu poza moimi plecami, a potem 
powiedział 
mi to w oczy, pytając, jak długo jeszcze państwo ma łożyć na moją kosztowną 
zabawę. 
Podałem okres czteromiesięczny, bo był to pierwszy termin, który przyszedł mi do 
głowy. 
Prawdę mówiąc, nieporządek, jaki się u mnie szerzył, do pewnego stopnia sam 
pielęgnowałem, ponieważ gdzieś na dnie duszy wierzyłem, choć nikomu bym się 
nigdy do 
tego nie przyznał, że w takim nieco pierwotnym chaosie może szczęśliwy przypadek 
przyjdzie z pomocą i odkryję to tajemnicze coś, co pomogło stworzyć okaz 
doskonałej gumy 
krzemowej.
Próbkę tę miałem u siebie nad stołem laboratoryjnym, pod szklanym kloszem, a 
ilekroć 
wylawszy do zlewu cuchnące reaktywy po nieudanym doświadczeniu wracałem 
zniechęcony 
do stołu, wzrok mój padał na ten mały ciemny kubik materii, i to było nowym 
bodźcem do 
pracy.
Bardzo bolesna jest chwila, kiedy młodość pojmuje, że samym tylko świętym żarem, 
samą 
wolą odkrycia nie posunie się ani o milimetr naprzód. Kiedy już liczba moich 
nieszczęśliwych doświadczeń przekroczyła tysiąc, a laboranci, wynosząc całe 
kosze 
zwęglonych próbek, mrużyli do siebie oko, przypomniałem sobie o Morzu Północnym 
— bo 
mówiłem wam, że to wszystko było w Hamburgu.
Wypowiadając te słowa Rainer zwrócił się w bok, gdzie nad matową boazerią 
wystawał ze 
ściany ekran telewizora, i trzymanym w ręce patyczkiem, którym bawił się dotąd, 
wskazał na 
jedno miejsce Ziemi. Jej północna półkula, świecąca przyćmionym chmurami 
blaskiem, 
wyłaniała się z czarnego tła. Na samym brzegu tarczy, między ramię Półwyspu 
Skandynawskiego a ciemny masyw Europy, wchodziło morze — i pałeczka, błądząc po 
szkle 
ekranu, przeszła zapewne nad miejscem, gdzie u podstawy Półwyspu Jutlandzkiego 
leży 
Hamburg. Chyba pierwszy raz od swego powstania posłużył się człowiek kulą 
ziemską, 
widzianą z odległości tysięcy kilometrów, jako mapą. Prosty gest Rainera 
przeniósł nas nagle 
ze wspomnień w głąb przestrzeni międzyplanetarnej. Tymczasem chemik, który 
dłuższą 
chwilę wodził pałeczką po ekranie, jakby mu to sprawiało dziecinną trochę 
przyjemność, 
ciągnął:
— Zacząłem chodzić do portu, nad morze, żeby ostudzić głowę. I jak przedtem 
wydawało 
mi się, że wiem wszystko i tylko krok dzieli mnie od drzwi, od tych naszych 
drzwi — 
zrozumie mnie każdy, kto choć raz w życiu zakosztował odurzającej radości 
zbliżania się ku 
drzwiom, za którymi jest rozwiązanie zagadki — a więc jak dawniej byłem pewny 
siebie, tak 
teraz wydawało mi się, że nic nie wiem, i co gorsza, nic z tego nie będzie, no 
bo, mówiąc po 
prostu, jestem za głupi i tyle.
Morze było wtedy ku jesieni coraz burzliwsze i po wodach, tych tłustych, 
ciemnych 
wodach portowych, krążyły berlinki, dalej, na otwartym morzu, szły statki, 
parowce, a od 
czasu do czasu pojawiały się żagle kutrów rybackich. Chodziłem na molo i 
przebywałem na 
jego końcu bardzo długo, tak że wartownicy zaczęli zwracać na mnie uwagę sądząc, 
że to 
może jakiś nie całkiem jeszcze zdecydowany samobójca. Ale ja miałem głowę tak 
bardzo 
zapchana krzemianami i polistyrenami, że nie widziałem ani ich, ani nawet morza 
i statków 
— to znaczy zdawało mi się, że nie widzę. Byłem trochę jak dziecko, które 
dostało rozsypaną 
mozaikę z wielu małych cząstek i ma ją złożyć w całość, ale nie umie tego 
zrobić. Nie 
wiedziałem, co do czego przystawić, i tak tylko, trochę z nawyku, a trochę z 
rozpaczy, 
składałem w głowie to ten, to inny fragment, i wszystko było nie tak. Zacząłem 
chodzić po 
profesorach i zamęczać ich pytaniami, aż jeden zniecierpliwiony powiedział mi: 
,,Więc co 
mam właściwie zrobić za pana?” — i w ten sposób pozbył się mnie na zawsze i 
innych ode 
mnie wybawił. Znów wróciłem nad morze. Teraz wiem, ale wówczas nie wiedziałem bo 
głowę miałem, jak powiadam, szczelnie wypchaną polistyrenami — że odchodziłem do 
domu 
dopiero wtedy, kiedy powracała flotylla rybacka, a zwłaszcza jeden nieduży 
żaglowiec, 
szybszy od wszystkich kutrów. Bardzo ciekawe miał ułożenie żagli. Kilka razy, 
choć robiło 
się ciemno, jak gdybym na niego czekał. Śledziłem jego drogę wśród łamiących się 
fal z 
pewnym niezrozumiałym zaciekawieniem, bo się na żegludze nie znam, a jego 
szczególne, 
trochę skrzydlate ożaglowanie nie mówiło mi nic takiego, co bym mógł świadomie 
skojarzyć 
z moimi sprawami. Po prostu stateczek ten był dla mnie sygnałem, że przechadzka 
na molo 
ma się ku końcowi.
Pewnego wieczoru stałem tak na betonowym cyplu mola i czekałem, gdy zaczął padać 
deszcz. Pogoda, dotąd wietrzna, zmieniać się poczęła w burzę. Kiedy zapadł już 
prawie 
zupełny mrok, ukazały się kutry. Ten najszybszy był doskonale widoczny, bo 
białymi żaglami 
odcinał się od ciemnego morza. Fala szła bardzo wysoka i biła w falochron z taką 
siła, że po 
kilkunastu minutach ubranie moje zupełnie przemokło, lecz coś, czego nie umiem 
nazwać, nie 
pozwalało mi odejść. Wiatr wzmagał się wciąż, wył przeraźliwie, a cała 
powierzchnia morza 
wznosiła się i opadała. Wszystkie kutry zwijały żagle, tylko biały stateczek 
szedł pod 
pełnymi, nawet nowe jeszcze rozwijał i wyglądał jak biały, zanurzający się po 
pierś w wodzie 
ptak, który usiłuje się wzbić gwałtownym wymachem skrzydeł. Może zresztą obraz 
był mniej 
poetycki, ale, jak powiadam, jestem szczurem lądowym i na żeglarstwie nie znam 
się 
zupełnie. Kiedy zobaczyłem, jak ów statek, nabierając szybkości, z wydętymi 
żaglami 
wypływa spośród innych, mija je i oddala się w mgłę i ciemność, zaszło we mnie 
coś, co 
kazało mi natychmiast wrócić do domu. Pomyślałem, że mam organizm mniej 
wytrzymały od 
głowy, żądnej jeszcze jakichś lirycznych wzruszeń, kiedy on chce tylko 
odpoczynku. 
Przyszedłszy do domu, układałem moje kartki i — niech się śmieje z tego, kto 
może — 
wypisałem nową literaturę, którą powinienem jak najszybciej poznać. Tak, z 
piórem w ręku, 
zasnąłem nad biurkiem w połowie pisanego słowa. Sen miałem dziwny. Śniły mi się 
polistyreny i butadieny, ale to w tym czasie nie było niczym niezwykłym. Dziwne 
było to, że 
zachowywały się, jakby w nie dął potężny wicher. W jego tchnieniu układały się 
nie tak, jak 
Bóg przykazał, a raczej jak tego wymagają wzory z podręczników, ale jak wzdęte 
żagle. Im 
mocniej dął wiatr, tym szerzej rozkładały się wzory, a między nimi leciał jeden 
wydłużony 
jak czółenko na warsztacie tkackim, zszywające osnowę. Czółenko? Ale nie, to był 
ów biały 
stateczek — i oto powstawała wielka siatka krystaliczna… Budząc się odczuwałem 
przeraźliwy lęk, że zapomnę sen, i, wychodząc z niego na jawę, natychmiast 
zacząłem pisać, 
widząc z pewnym przerażeniem nawet, oczywiście radosnym, jak mi się pod piórem 
rodzą 
wzory.
Rainer urwał.
— Piękne wzory… — powiedział z ledwo dosłyszalnym westchnieniem i znów się 
uśmiechnął, jakby przepraszająco. — Nie mogę ich inaczej nazwać: niezwykle 
piękne. 
Zaledwie napisał mi się ostatni, rzuciłem się do drzwi, porwałem płaszcz biegnąc 
przez 
przedpokój i bez czapki, z goła głową, w strumieniach deszczu, przez całą drogę 
kłusując, bo 
nie mogłem zdobyć się na to, by spokojnie usiedzieć w kolejce, dotarłem do 
Instytutu. Była 
czwarta nad ranem. Zbudziłem laborantów, którzy, przerażeni moim zjawieniem się 
i 
wyglądem — woda ciekła ze mnie jak z topielca — nie śmieli nawet patrzeć na 
siebie 
porozumiewawczo. Biegałem przed nimi i krzyczałem, błagałem, prosiłem, żeby 
sobie 
przypomnieli, czy rok temu, kiedy pracowali tu Jaensch, Braun i Hoeller, nie 
było na dolnej 
sali jakiegoś silnego przyrządu elektronowego, jakiejś wielkiej rury próżniowej, 
na przykład 
Crookesa, albo może nowego mikroskopu elektrycznego. Aż wreszcie — a trwało to, 
zaręczam, z pół godziny, zanim zdołałem skruszyć senność i zdumienie tych 
flegmatycznych 
hamburczyków — aż wreszcie najstarszy, Wolf, niech będzie jego imię 
błogosławione, 
przypomniał sobie, że w salach niczego nie było, ale na jakiś miesiąc przed 
końcem badań 
zainstalowano na parterze linijny akcelerator cząstek typu „V”, to znaczy 
vertikal, z pionową 
rurą wylotową. Po dwu dniach prób przeniesiono go do innego budynku, ponieważ 
stwierdzono, iż jego promieniowanie jest tak silne, że przenika przez stropy 
wszystkich pięter 
i może wywierać szkodliwe działanie na ludzi znajdujących się w salach.
 „Data! Dokładna data! Kiedy to było?!” — zawołałem. Ociągając się powiedział. 
Przebiegłem koło zdumionych laborantów, chwyciłem z szafki klucze, wpadłem do 
laboratorium i po chwili byłem już we wnętrzu wielkiej tajemnicy. W dniu, w 
którym 
akcelerator został zainstalowany, sporządzono próbki od numeru 6 419 do 6 439. 
Tak więc i 
ta cudowna znajdowała się między nimi jako ostatnia. Była do niczego, jak 
wszystkie inne. Po 
dokonaniu zdjęcia rentgenowskiego, zostawiwszy ten kawałek gumy w gorącym piecu, 
wszyscy opuścili laboratorium. Gdy na górze nie było już nikogo, technicy 
przystąpili na 
parterze do prób akceleratora. Strumień wyrzuconych cząstek elektrycznych, 
przebywszy trzy 
piętra, dotarł do wnętrza wciąż jeszcze gorącej kamery i spolaryzował 
polistyreny tak, że 
powstała guma krzemowa.
Rano, nie podejrzewając nawet cudownej przemiany, wyrzucono próbkę do 
rupieciarni 
jako bezwartościową. To jest właściwie koniec mojej historii. Potężnym wichrem, 
który 
układał atomy w siatkę kryształu, był potok cząstek elektrycznych. W taki sposób 
powstała 
metoda produkcyjna zwana czasem metodą Rainera… a pomógł w tym mały stateczek ze 
śmiałą załogą, pięknym ożaglowaniem, i ten burzliwy czas w porcie hamburskim. 
Nigdy o 
tym dotychczas nie mówiłem i na Ziemi, pośród kolegów, nie bardzo bym się na to 
ważył, ale 
tu…
Rainer zamilkł. Po chwili Czandrasekar powiedział: — To było bardzo ciekawe. 
Piękny 
przykład tego bogactwa, tej równoczesnej wieloplanowości zjawisk zachodzących w 
ludzkim 
umyśle. Trochę podobnie dzieje się, kiedy ulica gdzieś daleko przejeżdża ciężki 
samochód, a 
wśród wszystkich szklanych i porcelanowych naczyń, które wypełniają kredens, 
jedno 
odezwie się i cichutko, sennie zabrzęczy. Ta odpowiedź na daleki odzew to 
oczywiście 
rezonans, ale tak samo właśnie było z pańskim żaglowcem, kolego Rainer. I jak 
cisza 
niezbędna jest w pokoju, żebyśmy mogli usłyszeć cichutki głos tego przebudzonego 
dalekim 
drżeniem dzbanuszka, tak samo panu niezbędny był sen. Przerwał on i wyłączył 
głęboko 
poprzecierane, zamknięte w sobie koleiny, którymi krążyła w kółko i w których 
tłukła się 
pańska myśl, co umożliwiło jej znalezienie zupełnie nowej drogi. Pańska 
podświadomość 
dawno już domyślała się czegoś, gdy pan z uporem godnym lepszej sprawy udawał, 
że o 
niczym nie wie. To jest, oczywiście, nie udawał, ale naprawdę nie wiedział…
— To mi przypomina pewną rzecz — zaczął Arseniew, lecz spojrzawszy na zegarek 
potrząsnął głową. — Pół do czwartej — powiedział. — Myślę, że najwyższa pora, by 
udać się 
na spoczynek, prawda?
Przytaknęli wszyscy. Sądzę, że każdy wziął coś z opowiadania Rainera dla siebie 
i chciał 
zostać sam ze swoimi myślami.
— A więc, choć nie ma u nas nocy, dnia ani pór doby, życzę wam dobrej nocy, 
przyjaciele 
— rzekł Arseniew prostując swą wielką postać. Udaliśmy się w milczeniu do kabin. 
Pocisk 
mknął, lecz gwiazdy na ekranie stały nieruchomo. Raz jeszcze spojrzałem na nie, 
zanim 
głowa, pełna zmieszanych wrażeń dnia, dotknęła poduszki. Tej nocy śnił mi się 
mój pierwszy 
lot.
MARTWY GLOB
Przez całą dobę Ziemia rosła. Im bardziej oddalaliśmy się od niej, tym większa 
część jej 
kuli stawała się widoczna. W siedemnastej godzinie lotu osiągnęła największą 
średnicę. 
Strach było wprost patrzeć na tę straszliwie spiętrzoną bryłę, od której buchał 
ciężki, biały 
blask. Potem nadeszło to, o czym mówił mi Sołtyk, ale czego nie można pojąć, 
jeżeli się tego 
samemu nie zobaczy: rozdział świata na niebo i Ziemię znikł, gdyż Ziemia sama 
zaczęła się 
stawać częścią nieba, jedną z jego gwiazd — najpierw olbrzymią, trzy czwarte 
horyzontu 
zamykającą kulą, potem wypukłość jej spłaszczyła się pozornie, światło 
zmatowiało, aż o 
siódmej rano cała mieściła się już w ekranie telewizora: mętnobiaława tarcza z 
ciemniejszymi 
plamami oceanów.
Tymczasem pocisk zbliżał się do Księżyca. Początkowo wyglądało na to, że 
przelecimy 
bokiem, mając go po prawej stronie, ale oderwawszy się od moich notatek 
spostrzegłem, jak 
Księżyc przesuwa się w ekranie telewizora, tak że dziób rakiety w końcu 
skierowany był w 
jego biegun północny.
Rzuciłem pisanie i poszedłem do Centrali. Byli tam tylko Sołtyk i Arseniew. 
Ustawiali 
przed ekranem ogromnych rozmiarów kamerę fotograficzną z teleobiektywem. 
Kosmokrator 
miał przelecieć o pięćset zaledwie kilometrów od Księżyca i korzystając z tej 
okazji, 
astronom zapragnął zrobić serię zdjęć.
Z każdym kwadransem tarcza Księżyca powiększała się w szkłach, a zarazem wzmagał 
się 
jej kłujący w oczy, rtęciowy blask, podobny do zimnego żaru wydzielanego przez 
palnik 
lampy kwarcowej. Począwszy od godziny jedenastej ciemne plamy i smugi 
powierzchni jęły 
się rozpadać i wyodrębniać od tła jako coraz ostrzej widoczne pierścienie 
górskie z 
centralnymi stożkami wulkanicznymi Pałająca nieruchomo półkula Księżyca 
wypierała jak 
gdyby z głębi ekranów czarne niebo. O drugiej zbliżyliśmy się do niej na 30 000 
kilometrów. 
Ponieważ silniki znowu działały, przyciąganie Księżyca dawało się odczuć bardzo 
niemile 
jako szybkie zmiany ciężaru przedmiotów i własnego ciała, które chwilami 
doprowadzały do 
zawrotu głowy. Gdy odległość zmalała do dwudziestu kilku tysięcy kilometrów, 
Sołtyk 
wyłączył motory i wstrzymał ruch obrotowy pocisku. Niemiłe sensacje ustąpiły 
miejsca 
uczuciu niezwykłej lekkości; pragnąc oprzeć się o poręcz fotela, uniosłem się 
raptownie w 
powietrze, gdyż ciało moje ważyło teraz sześć razy mniej niż na Ziemi. Nie 
zwracałem na to 
uwagi, pochłonięty niezwykłym widokiem, jaki roztaczał się pod nami. Podczas gdy 
rano 
ruchu rakiety nie można było w ogóle spostrzec, teraz, kiedy od Księżyca 
dzieliło nas 
zaledwie kilkanaście tysięcy kilometrów, lot przy wpatrywaniu się w jego wypukłą 
bryłę 
sprawiał wrażenie potwornego upadku. Byliśmy nad Górami Ałtajskimi. Wyglądały 
jak 
skamieniałe błoto z zastygłymi śladami kopyt. Ślady te były w istocie kraterami 
wielusetkilometrowej średnicy, ale w polu widzenia nie było niczego, co 
pozwoliłoby ocenić 
ich prawdziwą wielkość. Silniki nie pracowały. Niesieni nabytą szybkością, 
lecieliśmy po 
stycznej, mając przemknąć tuż przy brzegu Księżyca jak wystrzelona kula 
karabinowa. Nasz 
pęd sumował się z obrotem własnym Księżyca i ruch tarczy pod nami przyśpieszał 
się 
nieomal z każdą sekundą. O drugiej czterdzieści odległość wynosiła już tylko l 
100 
kilometrów. Formacje górskie wyłaniały się nagle zza brzegu horyzontu, 
rozpostartego 
gigantycznym łukiem w obie strony, zapalały się w słońcu rozżarzoną biało piłą 
szczytów i 
rwały pod nami, żeby po kilku minutach zniknąć na drugim końcu widnokręgu. 
Niesamowity 
był ów martwy bieg, poruszający koliska kraterów, z zewnątrz zalane słońcem 
rzeźbiącym 
chropawe stoki, wewnątrz zaś pełne nieprzeniknionej czerni. Przy dłuższym 
wpatrywaniu się 
oszołamiał i jak otchłań wysysał chaos świateł i mroków — gwałtowny pęk 
kamiennych form 
w ciągnącej się bez kresu pustyni, przeżartej głębokimi wyrwami i szczelinami. 
Wszędzie, na 
zboczach skalnych, wokół stożków wulkanicznych i na skamieniałej równinie, 
odbijały 
światło potężnie lśniące smugi lawy.
Parę minut po trzeciej odległość zmalała do 200 kilometrów, jak nas informowały 
pracujące bez przerwy altimetry radarowe. Na północ od nas przesuwał się krater 
Tychona z 
potwornym, na tysiące kilometrów w krąg rzuconym wachlarzem zeszklonej lawy, 
pokrywającej niższe grzbiety i bariery górskie. Słońce grało w niej 
błyskawicowymi 
odbiciami. Zbliżyliśmy się do terminatora, linii oddzielającej oświetloną część 
martwego 
globu od nie oświetlonej. Tam, na granicy nocy i dnia, poziome, prawie 
równoległe do gruntu 
promienie słoneczne żłobiły upiorną architektonikę skał. Z obszarów leżących po 
stronie nocy 
wynurzały się rozpalonymi biało punktami iglice najwyższych szczytów. Pod i 
przed nami 
leżała równina Morza Południowego. Spostrzegłem na niej ciemną kreskę, sunącą z 
ogromną 
szybkością. Przyjrzałem się jej bacznie — cienka była jak igła. Nagle 
zrozumiałem. To był 
cień rakiety. Chciałem powiedzieć o tym Sołtykowi, który stał tuż przy mnie, ale 
i on 
spostrzegł go, bo zwrócił ku mnie twarz surową jeszcze i rozognioną obrazami 
lotu, lecz 
układającą się już w uśmiech, gdy wtem wielka tarcza ekranu zgasła jak 
zdmuchnięty 
płomień. Wpadliśmy w mrok tak zupełny, że choć inżynier zgasił światła w 
Centrali, niczego 
nie mogliśmy dostrzec. Sołtyk przełączył telewizory na radar i oto w ciemności, 
która zaległa 
kabinę, ukazały się brunatnozielonkawe zarysy kraterów księżycowych. Niezwykły 
to był 
widok: obok, na wyciągnięcie ramienia, jarzyły się okrągłe punkciki cyfr na 
przyrządach 
Prediktora, jak gdyby zawieszone w przestrzeni, a z ekranu, nad którym 
pochyliliśmy się we 
trzech, padał głębinowy, podwodny blask, przemieniający twarze w maski pełne 
czarnych 
cieni. Tymczasem Kosmokrator, pogrążony w słupie mroku rzuconego przez Księżyc, 
mknął 
z jednakową szybkością. Niebawem rozpoczął się proces odwrotny do tego, jaki 
widzieliśmy 
przy zbliżaniu się do planety; rzeźba terenu jęła się rozmazywać, obrączki gór 
pierścieniowych zbiegały się ku środkowi ekranu coraz mniejsze, mniejsze, 
powierzchnia 
satelity zdawała się poruszać coraz wolniej, aż wreszcie pozornie 
znieruchomiała. Księżyc, 
już jako w połowie oświetlona, w połowie czarna kula, był za nami.
Sołtyk zapalił światło i zabrawszy aparat poszedł z astronomem do laboratorium. 
Zostałem 
sam. Usiadłem przed ekranem skierowanym ku przodowi pocisku. W nie zmąconej 
niczym 
ciszy tykały dźwiękliwie liczniki Geigera. Każdy taki odgłos oznaczał, że przez 
wnętrze 
Centrali przelatywała cząstka promieniowania kosmicznego, przebiwszy ściany i 
osłonę 
wodną rakiety. To miarowe i powolne tykanie ulegało niekiedy znacznemu 
przyśpieszeniu, 
widocznie przeszywaliśmy wtedy smugę promieni mknących od jakiejś dalekiej 
gwiazdy.
Po południu Sołtyk zaproponował mi, żebym przejrzał i skontrolował skafandry 
tlenowe, 
w których mamy się poruszać po powierzchni Wenery. Poczciwy chłop z inżyniera; 
wiem, że 
nie było to pilne ani potrzebne, ale spotkał mnie błąkającego się po rakiecie i 
chciał mi po 
prostu dać jakieś zajęcie. Poszedłem więc na górny pokład do grodzi ładunkowych. 
Idąc tam 
pionowym szybikiem, za każdym razem przeżywa się niezwykłe uczucie utraty wagi, 
albowiem w samym środku rakiety siła odśrodkowa nie działa i można tu, odbiwszy 
się od 
stopni drabinki, zawisnąć na długą chwilę w powietrzu, z trochę dziwnym, a 
trochę 
rozśmieszającym uczuciem odcieleśnienia, podobnym do tego, jakie miewa się 
czasem we 
śnie.
Skafandry nasze odnalazłem oczywiście w zupełnym porządku. Składają się z bardzo 
lekkiego kombinezonu oraz hełmu, który można szybko i w prosty sposób zdejmować. 
Kombinezon sporządzony jest z mocnego i miękkiego w dotknięciu sztucznego 
włókna, tak 
lekkiego, że cały waży zaledwie trzy czwarte kilograma. Hełm nie przypomina 
hełmu 
nurków, gdyż stanowi zaokrąglony na szczycie stożek. Najszerszy jest u podstawy; 
Czandrasekar określił jego kształt jako hiperboloidę obrotową. Po obu stronach 
wystają z 
niego wklęsłe reflektorki z siatki metalowej. Są to anteny miniaturowego radaru, 
którego 
ekran znajduje się wewnątrz hełmu, na wysokości ust. Przed oczami jest owalna 
szybka, 
pozwalająca dobrze widzieć w normalnych warunkach, natomiast w ciemności lub we 
mgle 
można się posługiwać radarem. Jeszcze na Ziemi przebywaliśmy w owych skafandrach 
po 
kilka dni z rzędu i przekonaliśmy się, że są bardzo wygodne. Człowiek wygląda w 
skafandrze 
nieco niesamowicie, zwłaszcza metalowe, okrągłe „uszy” mają w sobie coś 
nietoperza. Poza 
mnóstwem rozmaitych urządzeń, jak ogrzewacz i ochładzacz elektryczny, przyrząd 
wykrywający promieniowanie, aparat tlenowy, posiada skafander radio, nie większe 
od 
wiecznego pióra. Bardzo dowcipnie rozwiązano problem umieszczenia wszystkich 
cewek, 
obwodów, i kondensatorów. Po prostu wymalowano je na szkle lamp radiowych 
(aparacik 
jest dwulampowy) srebrnym atramentem chemicznym, a potem wypalono jak polewę. W 
ter. 
sposób powstały połączenia tak trwałe, że aby je uszkodzić, trzeba rozbić cały 
aparat 
młotkiem. Wysłana fala ma 20 centymetrów, pozwala więc na komunikowanie się 
tylko w 
linii prostej, to znaczy na odległość około czterech kilometrów na równinie. 
Jeśli się jest 
wysoko, np. w górach lub w samolocie, zasięg dochodzi do stu pięćdziesięciu 
kilometrów.
Zajrzałem jeszcze do grodzi helikoptera, a potem do przedziału mieszczącego 
ekwipunek 
arktyczny i wysokogórski, żeby się trochę pocieszyć jego widokiem. Kiedy 
wróciłem do 
Centrali, byli tam oprócz Oswaticza Arseniew i Lao–Czu. W milczeniu 
przypatrywałem się, 
jak wykonywali przy odbiorniku radarowym tajemnicze czynności, nazywane 
„podsłuchiwaniem gwiazd”. Soczewki zbudowane z pustych cylindrów metalowych, 
umieszczone w dziobie rakiety, skupiają wysłane przez gwiazdy fale 
elektromagnetyczne, 
które po przejściu przez układ wzmacniaczy rysują na oscylografach katodowych 
zielonkawe, 
trzepocące linie. Uczeni, porozumiewając się monosylabami, wpisywali cyfry do 
dziennika 
obserwacyjnego. Zauważywszy mnie, Arseniew uśmiechnął się i żeby, jak 
powiedział, 
urozmaicić badanie, załączył do aparatu głośnik. Promieniowanie gwiezdne 
zmieniło się w 
dźwięki: dały się słyszeć głuche trzaski, przerywane ostrymi, krótkimi gwizdami.
— Tak przemawiają do nas gwiazdy — powiedział astronom. Już się nie uśmiechał. I 
ja 
mimo woli spoważniałem. Przebywając dłuższy czas w rakiecie, człowiek 
przyzwyczaja się 
do otaczających go niezwykłości i tylko w chwilach takich, jak ta, odczuwa 
nagle, że cienka 
powłoka metalowa dzieli go od bezdennej czarnej pustki, w której nie ma nic 
prócz obłoków 
gorejącego gazu i fal elektrycznych.
Po południu miałem czterogodzinny dyżur nawigacyjny. W tym czasie nie wydarzyło 
się 
nic godnego uwagi. Wieczorem było trochę roboty, bo jedna z rur w stacji śluz 
przepuszczała 
powietrze i trzeba ją było pospawać. Po pracy wróciłem do kabiny z przyjemnym 
uczuciem 
lekkiego zmęczenia fizycznego. W nocy śniło mi się, że jestem małym chłopcem i 
dziadek 
obiecał wziąć mnie na wycieczkę w góry, jeśli będzie ładna pogoda. W moim pokoju 
dziecinnym stało pod oknem akwarium. Odbite od wody promienie słońca padały na 
sufit 
białym krążkiem. Budząc się ujrzałem nad sobą jasną plamę i poderwałem się, 
uradowany, że 
słońce świeci i pójdę z dziadkiem na wycieczkę. W następnej sekundzie złudzenie 
snu prysło. 
Opadłem powoli na posłanie. Biały krążek na ciemnym tle tarczy telewizora to 
była Ziemia.
KANCZ
W ciągu następnych ośmiu dni podróż odbywała się bez przeszkód. Kosmokrator, 
opisując 
wycinek bardzo wydłużonej hiperboli, zbliżał się do celu, który z jasnej iskry 
zmienił się w 
malutką błękitnawą tarczkę, wędrująca wolno wśród nieruchomych gwiazd.
Prowadzimy bardzo regularny tryb życia. Przed południem uczeni dokonują 
najczęściej 
badań; w tym czasie przechadzam się centralnym korytarzem rakiety w myśl zaleceń 
Tarlanda, który twierdzi, że należy zrobić na dobę co najmniej trzy tysiące 
kroków, aby 
utrzymać mięśnie w sprawności.
Potem zachodzę do Centrali, uczę się od Sołtyka czy Oswaticza tajników 
astronautyki. 
Kilka razy byłem u profesora Czandrasekara i jego umiłowanego Maraxa, na którym, 
jak 
wyraził się raz Arseniew, uczony hinduski „wygrywa symfonie matematyczne”. Po 
południu, 
po nadejściu poczty, zamykamy się w kajutach z wiadomościami od najbliższych. 
Profesorowie dostają prócz tego całe stosy doniesień naukowych. Spotykamy się 
dopiero przy 
kolacji, by potem do późnej nocy słuchać opowiadań. Takeśmy do nich przywykli, 
że bez 
nich dzień nie mógłby się po prostu zamknąć. Wczoraj Arseniew przypomniał mi 
obietnicę 
opowiedzenia o sobie; odmówiłem tłumacząc, że moje wspomnienia w żadnej mierze 
nie 
mogą dorównywać opowiadaniom towarzyszy.
— No, skoro tak — rzekł Arseniew — skoro pan mnie do tego zmusza — dobrze. Wobec 
tego nie proszę pana, lecz rozkazuję jako naukowy kierownik wyprawy.
Tak tedy dzisiejszego wieczora, gdy wiadomości ziemskie zostały już odczytane po 
wiele 
razy i zakończył się codzienny koncert radiowy, spróbowałem sklecić coś w 
rodzaju wiązanki 
wspomnień z czasów, kiedy byłem przewodnikiem górskiej drużyny ratowniczej na 
Kaukazie. Ale po kilkudziesięciu słowach Arseniew przerwał mi.
— Hola, hola — zawołał — nic z tego, mój panie! Najwyraźniej chce pan nas nabić 
w 
butelkę. Powiedziało się, że będzie o Kangchendżondze i ma być o 
Kangchendżondze. Cóż 
pan, kpi z nas? Cały świat grzmiał o tym przez szereg tygodni, a pan o wszystkim 
zapomniał?
— Nie zapomniałem, ale ze względu na mój udział w tej wyprawie trudno mi o tym 
mówić.
— Bardzo dobrze — rzekł Arseniew. — Zawsze należy robić właśnie to, co jest 
trudne.
Tu uśmiechnął się — jego uśmiech zaskakuje najbardziej tym, że pojawia się 
znienacka i 
zupełnie odmienia twardą z pozoru twarz.
— No cóż, opowie pan nam przecież, prawda, pilocie? Wiedział, że nazywając mnie 
tak, 
trafia w moje słabe miejsce. Wiedział i śmiał się.
— A więc, do licha! — powiedziałem. — Słuchajcie. Wszyscy siedzieli ze wzrokiem 
skierowanym we mnie, poważni, i tylko Arseniew uśmiechał się, gdy zacząłem 
mówić, ale w 
miarę moich słów, kiedy od czasu do czasu nań patrzałem, widziałem, jak 
przemienia się jego 
uśmiech, jakby nie był już dla ludzi, jakby naprawdę pojawiły się wokół nas 
nieskończone 
pola śniegowe.
— Himalaje — zacząłem. — W Himalaje wyprawy idą z końcem zimy.
I od tych słów padł na mnie czar. Nie byłem już w kabinie, nie czułem plecami 
miękkiego 
oparcia, świetlne punkty gwiazd w czarnym telewizorze ukłuły mnie w oczy jak 
refleksy 
słońca w lodowcu. Zobaczyłem blady, odbarwiony błękit nad szczytami i usłyszałem 
jedyny, 
niezapomniany rytm, tętno serca niezmordowanie bijącego w rozrzedzonym 
powietrzu. 
Wydało mi się, że czuję ucisk liny na lewym ramieniu, a prawa dłoń mimo woli 
zamknęła się, 
jakby w niej tkwił toporek czekanu.
— W Himalaje idzie się z końcem zimy, bo latem wieje od Oceanu Indyjskiego 
monsun, 
który przynosi olbrzymie śniegi. Losy wyprawy zależą od warunków klimatycznych.
Między zimowymi burzami a monsunem jest zwykle kilkutygodniowa przerwa. Jeśli 
jednak monsun nadchodzi wcześniej, z końcem maja, cały obóz nagle wpada w 
śnieżycę. 
Wiatr zrywa liny, namioty z ludźmi zrzuca w przepaść, lawiny ruszają ze 
wszystkich zboczy 
naraz. Pamiętam… Urwałem.
— Dlatego idzie się z końcem marca. Dmą wtedy jeszcze zimowe wiatry północne i 
oczyszczają wyższe partie gór ze śniegu, mróz zaś jest z każdym dniem mniejszy. 
Pierwsi 
zdobywcy Himalajów używali flaszek z tlenem, ale dziś robi się to rzadko, bo kto 
raz zacznie 
oddychać tlenem, temu trudno oderwać się od maski i w razie uszkodzenia aparatu 
jest 
zgubiony. Tak więc zaczyna się aklimatyzacją przechodząc powoli z niższych 
obozów do 
coraz wyższych. Do wysokości pięciu tysięcy metrów iść mogą prawie wszyscy, do 
sześciu 
— mniej więcej co drugi dobry alpinista europejski, do siedmiu — co piąty, a 
powyżej 
siedmiu, tam gdzie zaczynają się najwyższe szczyty, dochodzi jeden na 
dwudziestu. Zresztą 
dojść to jeszcze mało, bo chodzi o to, żeby jak najdłużej wytrzymać. Biologowie 
mówią, że 
gdzieś na wysokości Mount Everest biegnie granica wytrzymałości ludzkiej na 
niedosyt tlenu. 
Przed wyprawą, podobnie jak moi towarzysze, przechodziłem długie próby w komorze 
z 
rozrzedzonym powietrzem i wyniosłem z niej doświadczenie, z którym godzą się 
wszyscy 
himalajczycy: w praktyce wygląda to zupełnie inaczej.
Po krótkiej przerwie, oderwawszy oczy od gwiazd, ciągnąłem:
— Przed pół wiekiem Anglicy atakowali Mount Everest w ten sposób, że wyruszali 
ze 
sporą ilością tragarzy wybranych spośród górali Gurków i Szerpów i, rozbijając 
jeden obóz 
po drugim, usiłowali podejść pod sarn szczyt, żeby zdobyć go jednym całodniowym 
wypadem. Oczywiście szli bez obciążenia, bo wszystkie zapasy nieśli tragarze. 
Ich praca była 
zawsze cięższa od wysiłku alpinistów. W naszej wyprawie nie było podziału na 
tragarzy i 
alpinistów. Wszyscy po kolei przecieraliśmy trasę, zakładali liny i przenosili 
ciężary z obozu 
do obozu, i to ciągłe kursowanie pomiędzy dwoma etapami zostało mi w pamięci 
jako 
najuciążliwszy i najbardziej nieznośny okres całej wyprawy. Kangchendżonga, 
albo, jak ją 
nazywaliśmy w języku naszych biwaków, Kancz, liczy 8 579 metrów i jest trzecim z 
kolei 
szczytem świata. Jak inne ośmiokilometrowce, jest to właściwie olbrzymi system 
górskich 
łańcuchów, schodzących się gwiaździście w piramidzie szczytowej. Ze względu na 
niebezpieczeństwo lawin jedynym używanym szlakiem są w Himalajach granie. 
Wyprawa 
wznosi się po jednym z ramion masywu i po jego grzbiecie dąży do szczytu. I my 
postępowaliśmy podobnie. Pogoda w czasie, kiedy rozpoczyna się moja historia, 
była bardzo 
dobra. Był to końcowy etap naszych wysiłków. Mimo pięciotygodniowego szturmu 
szczyt nie 
został dotąd zdobyty. Dzieliły nas od niego niecałe dwa kilometry w linii 
powietrznej, a w 
marszu nieco więcej, bo grzbiet wygina się tam na kształt wyciągniętej litery S. 
Lada dzień 
musiał nadejść monsun. Daleko pod południowymi szczytami, które opadają stromo 
ku 
nizinie bengalskiej, kondensowały się już wełniste, mleczne obłoki. Nasz 
ostatni, jedenasty 
obóz leżał pod samą granią, na skośnej płycie, urywającej się przepaścią do 
lodowca Zemu. 
Nie chcę wam opowiadać wszystkiego, cośmy do tej pory przebyli, ale żebyście 
mogli pojąć 
choć trochę z tego, co się stało, muszę wyjaśnić, w jakim stanie znajdowaliśmy 
się wszyscy. 
Oczywiście mieliśmy początki choroby górskiej. Przede wszystkim — nieustająca 
bezsenność. Najgorsze były noce spędzane w śpiworze, kiedy człowiek kostniał od 
mrozu i 
wciąż budził się z braku tchu. Tętno w zupełnym spokoju około stu na minutę. 
Brak apetytu. 
Jadło się, bo się wiedziało, że trzeba jeść. Nieznośnie męczył wysilony oddech; 
powietrze 
zawiera na tej wysokości tylko trzecią część normalnej ilości tlenu. Do tego 
wszystkiego 
dołączały się powolne i później dopiero spostrzegane zmiany psychiki. Pierwsza 
nadchodzi 
obojętność. Wzięcie się do najbłahszej pracy, jak zebranie śniegu do 
przetopienia na wodę, 
wymaga ogromnego wysiłku woli. Szuka się miejsca na obóz, rozpala kuchenkę, 
suszy buty, 
a wszystko jakoś automatycznie, jakby to robił ktoś całkiem obcy. I tylko kiedy 
wychodzi się 
rano na nie przetarty szlak, kiedy się wie, że tą granią nie stąpała jeszcze 
noga człowieka, 
jakby się coś odmykało, jakieś ostatnie rezerwy… i wtedy zaczyna się iść. 
Przerwałem, bo 
wyschło mi w ustach. — Wyruszyliśmy o szóstej rano. Oprócz plecaków z termosem, 
paru 
tabliczkami czekolady i koncentratem witaminowym mieliśmy czekany, haki i spory 
zapas 
liny. Zorze zaczynały dopiero różowieć, gdy śnieg zaskrzypiał pęd butami. Kiedy 
się 
odwróciłem, zobaczyłem naszych dwu towarzyszy, jak stali przed namiotem okalając 
oczy 
dłońmi, gdyż szliśmy prosto w rozpalające się słońce. Wiedziałem, jak nam 
zazdrościli. 
Każdy z nich chciał być na naszym miejscu, ale już tylko my dwaj mogliśmy iść. 
Tamci 
czekali na towarzyszy, którzy mieli ich odprowadzić na dół.
Szedł ze mną mój przyjaciel Eryk. Mogę o nim powiedzieć tyle: był to człowiek, z 
którym 
— ze wszystkich na świecie — najlepiej mi się milczało. Rozumiałem go, że tak 
powiem, 
plecami, skórą, wiedziałem, czego chce, co ma na myśli, nie patrząc w jego 
stronę. Od samej 
jego obecności stawałem się silniejszy.
Jak zwykle na początku dnia, trzeba się było rozchodzić. Moim marzeniem było 
zrobić 
dwadzieścia kroków bez przystanku, lecz nigdy mi się to nie udało. Dwanaście 
kroków — to 
był mój rekord życiowy. Płuca chodziły jak miech, a kiedy trzeba było wyrąbywać 
stopnie 
czekanem, po kilku uderzeniach serce właziło do gardła.
Wstawał dzień, jaki zdarza się tylko w Himalajach. Poziome promienie słońca 
dzieliły 
przestrzeń na dwoje. W dole, w błękitnym cieniu, płynęła mgła. Przez jej okna 
przezierał 
lodowiec Kanczu, cały pręgowany pęknięciami. Dalej na wschodzie i północy 
wznosiły się 
Kangchendżau, Makau i Pauhunri, z żebrami skalnymi odwianymi częściowo ze 
śniegu. Boki 
ich poprzecinane były na szereg pięter długimi pasami obłoków. Zza nich, gdzieś 
aż z Tybetu, 
wysuwał się nieznany szczyt, szerokoramienna piramida z oślepiającym 
wierzchołkiem. 
Byliśmy już na ósmym kilometrze i większość szczytów leżała niżej, płynąc przez 
morza 
mgły. Tylko na zachodzie, o sto kilometrów, wysoko w niebie stał Mount Everest, 
biały, 
nieruchomy i tak olbrzymi, jakby nie stanowił części ziemi, ale jakby się zza 
horyzontu 
wysuwała jakaś obca planeta. Szedłem pierwszy, Eryk jakieś dziesięć kroków za 
mną. Śnieg 
sypał w oczy snopami iskier, rażących mimo ochronnych okularów. Usta od dawna 
miałem 
już spieczone i popękane. To był jeden z powodów, dla których porozumiewaliśmy 
się tylko 
krótkimi mruknięciami.
Kangchendżonga słynie ze swych upiorów lodowych, które czynią ją technicznie 
trudniejszą od Everestu. Szczególne warunki tajania, zamarzania i krystalizacji 
tworzą z mas 
śniegowych najniezwyklejsze formy. Kilometrami ciągną się na grani fantastyczne 
olbrzymy, 
jakby wzięte z koszmarnego snu, jakieś skręcone, cudem trzymające się skały 
wieże, słupy i 
całe labirynty z postapianych nawisów i nacieków lodowych. Czuby ich pod 
działaniem 
słońca okrywają się gładkim szkliwem. Tak powstają okapy i hełmy lodowe, z 
których 
zwisają rzędami wielometrowe stalaktyty. Brnąc wyżej kolan w śniegu, wybierałem 
drogę w 
takim właśnie krajobrazie. Grań na przemian zwężała się i rozszerzała. Niekiedy 
trzeba było 
iść samym jej brzegiem, omijając ostrożnie wieże śniegowe, aby nie wytrącić ich 
z 
równowagi. Czasem udawało się przejść je wierzchem: siedziałem wtedy na 
szczycie, 
wybierając linę, w miarę jak Eryk wspinał się ku mnie. To znów ryliśmy u 
podstawy 
zagłębienie w luźnym śniegu i szliśmy, tylko końcami palców opierając się o 
chwiejną 
budowlę. W pewnej chwili zamknął nam drogę ogromny grzyb z powtapianych w siebie 
brył 
starego i młodego śniegu. Wbiłem weń czekan, żeby spróbować, czy nie uda się 
wziąć go 
górą, ale wyczułem, że w środku jest zupełnie luźny. Cała ta masa, mająca może 
piętnaście 
metrów wysokości, pod którą grzebaliśmy się jak mrówki, mogła się w każdej 
chwili zawalić. 
Wyjrzałem w lewo, myśląc o trawersie nad lodowcem Zemu, ale firn na zboczu 
pokrywała 
siatka rys, grożąc lawiną. Po prawej stronie nie było nic. Kamień obrywał się 
jak ścięty 
nożem i leciał cztery kilometry pionem do lodowca Kanczu. W tym miejscu powstało 
coś w 
rodzaju ciasnego korytarza. Jego dach tworzył kapelusz grzyba, przechylony 
lodowym 
zaklęśnięciem. Długim szpalerem zwisały z niego pięciometrowe sople. Puściłem 
się w 
napowietrzną drogę. Szedłem kuląc się i spuszczając głowę, by nie zawadzić o 
„dach”. 
Między soplami migało niebo. Jeszcze kilka kroków i lodowy tunel skończył się. 
Przed nami 
było coś czarnego. Oczy miałem pełne lodowych błysków. Przez długą chwilę 
musiałem stać 
z zaciśniętymi powiekami. Kiedy otworzyłem oczy, zobaczyłem, że w grani zieje 
szeroka 
wyrwa. Zejść można było łatwo, ale po przeciwnej stronie znajdowała się ścianka, 
raczej 
próg, niewielki, lecz stromy. W Alpach nie byłby problemem, lecz tu, gdzie 
trudno myśleć o 
prostym podciągnięciu się na rękach, stanowił poważną przeszkodę. Rozglądałem 
się 
szukając możliwości trawersowania. Wszystko na darmo: od lodowca Zemu zbocze 
lawinowe, a po drugiej stronie — pionowe żebra przewieszone niżej płaskim 
garbem. Eryk 
stał przy mnie w milczeniu. Nic nie powiedział, po prostu podsunął mi swój 
plecak z hakami. 
Pokonanie ścianki zajęło nam dwie godziny. Zaścielał ją śnieg w sposób, który 
zgoła mi nie 
odpowiadał. Z dołu był mało widoczny, bo okrywał tylko wąziutkie listwy, 
wysuwając białe 
wypustki, jakby pajęczyną osmykał całą płytę. Był sypki jak proch. Nie dawał 
najmniejszego 
oparcia. Wbijane haki odzywały się pod młotem niskim, długim dźwiękiem, który w 
miarę 
pogrążania się trzonka staje się coraz krótszy i wyższy. Moja prawa ręka 
zmieniała się powoli 
w nieczuły ze zmęczenia bochen. Czułem tylko serce, olbrzymie, dławiące serce, 
które 
wypełniało całą pierś gwałtownymi uderzeniami. O dwunastej wyszedłem z cienia 
przekroczywszy jego górną granice i siadłem na szczycie uskoku. Eryk wybierał 
drogę jakieś 
pięć metrów niżej.
Pode mną — ogromne, nieruchome powietrze. W jego dnie — popękane fale lodowca, 
częściowo okryte płytami śniegu. Daleko, w cieniu grzbietu, którym przyszliśmy, 
wysuwały 
się z obłoków inne, niższe. W najdalszej głębi horyzontu, za lodowcem Passanram, 
wznosił 
się nad mgłami straszliwy masyw Sinioichu, niczym skalista wyspa w oceanie. 
Śnieg na jego 
stokach urywał się zębatą linią pod szczytami. Cały ten ogrom skał, chmur i 
lodów pulsował 
w oczach zgodnie z tętnem krwi. Eryk stanął przy mnie zwijając powolnymi, 
rozważnymi 
ruchami linę. Wpatrywałem się w nagi szczyt Sinioichu, gdy wtem coś zadrgało w 
jego 
ścianach. Olbrzymi język śniegów, wypełniających główny żleb, stanął dęba, 
odchylił się 
wolno w tył, przez mgnienie trwał tak i zaczął spadać jakimś niesamowicie 
zwolnionym 
ruchem. Bezgłośnie, w martwej ciszy, runął na zbocze. W mgnieniu oka widok 
zamknęły 
chmury pyłowe. Zakotłowało się. Lawina sunęła coraz szybciej, aż dopadła do 
niskiej mgły, 
rozerwała ją i zniknęła. W górze świeciły starym lodem obnażone stoki. Może 
sekundę trwał 
spokój — i na przeciwległym stoku podniósł się biały dym, jak od wybuchu. Szła 
druga 
lawina, za nią trzecia i jeszcze jedna. Waliły w mgłę, darły ją na strzępy. 
Dopiero teraz 
doszedł nas głuchy łoskot: tyle czasu potrzebował dźwięk, żeby przebyć 
przestrzeń od 
lodowca Passanram. Grzmot wzmagał się i cichł, rozbijał się w bocznych dolinach 
i znowu 
wracał. Teraz ponad strzępy mgły wznosić się począł obłok najdrobniejszych 
cząstek 
śniegowych, wyrzuconych w powietrze — i nagle oczy poraziła olbrzymia tęcza, 
rozpięta nad 
otchłanią.
Eryk dawno już był przy mnie. Obaj patrzyliśmy na to, co działo się w dole, 
wreszcie on 
ocknął się pierwszy: czasu mieliśmy mało, trzeba było ruszać. Zwróciliśmy się ku 
szczytowi 
Kanczu. Od tego miejsca grań wznosiła się ogromnie zatoczonym łukiem. Gdy wiatry 
wieją 
stale w jedną stronę, śnieg na grani zaczyna wysuwać się poza nią, w próżnię, 
tworząc cyple 
wychylone w przepaść, ledwo trzymające się oblodzonych stoków. Od dołu widać 
całą 
napowietrzność tych występowy w górze jednak, gdzie idzie się granią, wszędzie 
bieleje 
oślepiający śnieg, maskując jednakowo samą grań i te zdradliwe występy. Prawe 
zbocze aż do 
stożka szczytowego stanowił obryw, ledwo pobielony smugami śniegu. Właśnie w tę 
stronę 
wysuwała grań setki lotnych półwyspów. Jedne uniesionymi łbami zdradzały swą 
obecność, 
inne stanowiły pozorne przedłużenie grani. Oko daremnie błądziło w oddali, 
usiłując 
zapamiętać najniebezpieczniejsze miejsca. Wszędzie tysiące tęcz, iskier 
słonecznych, 
przepaść powietrza i blade, niezmącenie spokojne niebo.
Z uniesionym czekanem, trzymając silnie zwinięta i częściowo zarzuconą na bark 
linę, 
ruszyłem za Erykiem, który teraz prowadził.
Śnieg, bardzo głęboki, ożywał przy dotknięciu, burzył się, kotłował i płynął w 
dół całymi 
rzekami. Stożek szczytowy stał na wprost nas na tle nieba, od zachodu ośnieżony, 
od 
wschodu nagi — spadzista, dachówkowato nawarstwiona skała. Szliśmy jeden za 
drugim, 
mając go w oczach. Eryk zboczył: grań rozszerzała się nieco, tworząc wygodne 
przejście. 
Przystanąłem. Biały występ sczezł jak zdmuchnięty. Bez głosu, przechylony wpół 
kroku, 
Eryk runął w otchłań. Lina była luźna.
Nie utrzymałbym go na pewno. Nie miałem czasu, aby się zabezpieczyć. Tak jak 
stałem, 
odbiłem się ze wszystkich sił i skoczyłem w przepaść po przeciwnej stronie. 
Zawyło w 
uszach, zawirowały czarne płaty zbocza. Potem szarpnęło mnie strasznie i 
straciłem 
przytomność. Zbudził mnie ból w zesznurowanej piersi. Dusiłem się. Lina drżała 
lekko, 
napięta. Nad głową miałem występ skały, oddalony niewiele, kilka zaledwie 
metrów. 
Oblodzona grań była jakby krążkiem: wisieliśmy po obu jej stronach. Próbowałem 
zawołać. 
lecz gardło miałem zdławione. Lina ciągnęła w pasie z jednakową siłą. Podniosłem 
dłoń: była 
oblana krwią, która obryzgała głowicę czekanu. Nie puściłem go w upadku. Nie 
czułem 
żadnego bólu.
Trudno mi było oddychać, nie mówiąc już o wołaniu. Musiałem przerzucić plecak, 
aby 
poszukać jakiegoś chwytu. Nie znalazłem nic; wbiłem hak i krok po kroku, 
centymetr po 
centymetrze wlazłem na grań. Ostrożnie wspiąłem się na jej zrąb i płasko 
położyłem na 
brzuchu.
Lina, opasując występ, zbiegała pionowo po przeciwnej stronie, gdzie zniknął 
Eryk, 
Kołysała się bardzo wolno, jak ogromne wahadło. Nie mogłem go dojrzeć. Urwisko 
leciało tu 
stromo, śnieg bielił się pomiędzy płytami jak napięte, białe struny. Przyszła mi 
straszna myśl, 
że roztrzaskał sobie głowę i wisi tam, ciężki trup, huśtający się na rozminiętej 
linie. Raz 
jeszcze wychyliłem się i wtedy zobaczyłem go. Wisiał tam, bezwładny jak worek.
Przestałem opowiadać. Zbyt silnie poruszył mnie zbudzony obraz. Rozejrzałem się 
po 
kabinie, jakby szukając pomocy do odparcia wywołanej wizji. Po długiej chwili 
ciągnąłem:
— Eryk żył, ale był nieprzytomny. W upadku uderzy; głową o skałę. Kiedy 
wyciągnąłem 
go na grań po godzinnej pracy, włosy miał czarne i twarde jak węgiel od zmarzłej 
krwi. 
Oddychał płytko. Zanim obandażowałem mu, jak umiałem, czaszkę, upłynęło jeszcze 
pół 
godziny. Było pół do czwartej. Ruszyłem z powrotem, zostawiwszy jego plecak i 
zapasowe 
liny. Najpierw spróbowałem go wlec. ale to było niemożliwe, więc władowałem go 
sobie na 
plecy. Przy pierwszym kroku omal nie upadłem. Zrobiłem drugi. Jeszcze jeden. 
Jeszcze jeden. 
Potem poszedłem. Po godzinie byłem nad wyrwą w grani. Opuściłem go na linie i 
sam 
zszedłem. Dalej zaczynała się pochyłość, więc lżej było iść. Tłukł mi głową o 
barki, o 
ramiona. Nie mogłem temu zaradzić. Niebo ciemniało już na wschodzie, kiedy 
doszedłem do 
śniegowych wież. Nie mogłem przebyć ich z Erykiem. Wiedziałem o tym. Wiedziałem 
także, 
że zamarzłby, zanim wróciłbym z kimś — o ile w ogóle byłbym w stanie zrobić tę 
drogę 
jeszcze raz. Dlatego zszedłem na zbocze lawinowe i po prostu ruszyłem przed 
siebie, na 
przełaj. Miałem jedną szansę na sto, może na tysiąc, że lawina nie pójdzie, i 
wygrałem ją, ale 
było mi to zupełnie obojętne. Wiedziałem tylko jedno, że muszę iść, więc 
szedłem. Wspiąć 
się z powrotem na grań po trawersie nie mogłem. Ciężar na plecach przyciskał 
mnie do 
zbocza. Upadłem kilka razy; w pewnej chwili zacząłem zsuwać się z nim razem, 
coraz 
szybciej. Mignęła myśl: „Nie warto. Dosyć”. A jednak instynktownie wbiłem czekan 
w śnieg 
i zatrzymałem się. Owiązałem śpiwór liną i zacząłem się wspinać. Co kilka metrów 
przystawałem, okręcałem linę wokół czekana i podciągałem śpiwór do góry. Było 
już ciemno, 
kiedy osiągnąłem grań. Wsunąłem się do śpiwora. Tak przeleżałem całą noc — razem 
z 
Brykiem. Noc była niezwykle ciepła, zwiastująca nadejście monsunu, i to mnie 
uratowało 
przed zamarznięciem. Gdy tylko góry zarysowały się na rzednącej ciemności, 
wstałem. Kiedy 
znowu brałem go na plecy, nie mogłem oprzeć się myśli, że umarł. Zbliżyłem 
łopatkę czekana 
do jego ust: okryła się mgłą. Ruszyłem w drogę. Okulary ochronne straciłem w 
upadku, więc 
powieki już koło południa zaogniły się od blasku. Chwilami traciłem świadomość 
tego, co się 
dzieje, nawet tego, że moje nogi poruszają się, że idę. Czasem z odrętwienia 
budził mnie jego 
oddech grzejący mi kark, czasem sam wydawałem jakieś chrypienie czy jęk i to 
mnie na 
chwilę trzeźwiło.
Kilka razy zdawało mi się, że już nie mogę. Wtedy mówiłem sobie: jeszcze 
piętnaście 
kroków i rzucę go. A kiedy doszedłem: jeszcze dziesięć kroków. I tak wciąż. Przy 
mijaniu 
niskiego progu potknąłem się i upadłem w śnieg. Nie chciałem się podnieść. 
Ogarniała mnie 
rozkoszna senność. Wtem usłyszałem wyraźny głos tuż nad uchem: „On nie żyje.” 
Poderwałem się na rękach i ukradkiem, jak złodziej, zacząłem rozwiązywać linę, 
którą był do 
mnie przywiazany. Wtedy poczułem jego serce. Biło. Wstałem i poszedłem dalej. Co 
było 
potem, nie pamiętam. Jadłem zdaje się śnieg, bo coś paliło mi gardło lodowatym 
ogniem. 
Musiałem być nieprzytomny. Towarzysze, czekający na nasz powrót w jedenastym 
obozie, 
mimo że sami byli chorzy, wyszli w południe naprzeciw i około drugiej zobaczyli 
czarną 
plamkę na szczycie grani. Sądzili, że wraca tylko jeden z nas. Byli już blisko, 
gdy 
zorientowali się w pomyłce. Wołali, abym przystanął i zaczekał na nich. Dawali 
mi rady przy 
schodzeniu. Nie słyszałem niczego. Nie wiedziałem, gdzie jestem. Miałem iść: to 
wszystko. 
W połowie drogi dotarli do mnie i odebrali mi go. Owiniętego w płachtę namiotową 
znieśli 
do obozu. Mnie także trzeba było zanieść: gdy tylko zdjęli mi go z pleców, od 
razu upadłem 
twarzą w śnieg, jakby to on trzymał mnie do ostatniej chwili. Nie poznawałem 
nikogo.
Przez dłuższą chwilę trwało milczenie. Nie patrzyłem już na nikogo, mówiłem 
jakby do 
czarnego ekranu, do nieskończonej pustki, w której żarzyło się mrowie gwiazd:
— Kiedy się obudziłem, świeciło słońce i było ciepło. Chciałem poruszyć nogą, 
ale nie 
mogłem: była w gipsie. Pod palcami miałem miękką kołdrę, w oknie pokoju widać 
było niebo 
pełne białych obłoków monsunu. Ktoś wszedł i zaskoczony tym, że otworzyłem oczy, 
stanął 
w drzwiach. Pogłaskałem kołdrę, a ponieważ nie zniknęła, rozpłakałem się.
Znów przestałem mówić.
— Było to w pierwszym obozie, w Gangtok, siedem dni po wypadku. Miałem kostkę 
pękniętą, nie wiem, jak to się stało. Miałem też rozszerzenie serca — lewa 
komora przesunęła 
się niemal pod pachę. Byłem słaby, tak słaby, że ledwo mogłem mówić.
Teraz zapanowała cisza tak długa, jakbym już skończył. Arseniew unosząc głowę 
spojrzał 
mi w oczy.
— On zginął, prawda?
— Tak. Umarł na drugi dzień po tym, kiedy go przyniosłem. To wszystko… było 
niepotrzebne.
— Nieprawda! — ostro, prawie groźnie powiedział Arseniew. — I nikomu nie wolno 
tak 
mówić — nawet panu!
— Chce pan powiedzieć, że to było bohaterstwo? — powiedziałem rozdrażniony. — 
Towarzysze wyprawy dawali mi nieraz do zrozumienia, że ich szacunek dla mnie 
zwiększył 
się po tym… a mnie to tylko gniewało. Przecież ja go tam nienawidziłem. Co tam! 
Możecie 
wiedzieć wszystko. Kląłem i modliłem się, żeby umarł, w kółko się modliłem!
— Ale szedł pan dalej! Nie odpowiedziałem.
— W świecie naszym — powiedział Arseniew — nie ma strachu, nędzy, nie ma tych 
okrutnych prób, jakim człowiek dawniej był poddawany, ale byłoby źle, gdybyśmy 
pod 
wpływem dobrobytu utracili to, co najistotniej różni nas od wszystkich innych 
stworzeń. 
Niewątpliwie, różnica między człowiekiem a zwierzęciem leży w naszym rozumie… w 
tym, 
że używamy narzędzi… że mamy mowę, że lecimy w gwiazdy, ale poza tym wszystkim 
jest 
jeszcze to, co czyni nas niekiedy wytrzymalszymi od naszych ciał, silniejszymi 
od naszych 
mięśni i twardszymi od kości. To, co każe nam stawiać na sprawę z góry przegraną 
— w imię 
drugiego człowieka. Nad tę siłę, upór czy wierność, jakkolwiek to nazwać, nic 
nie ma 
cenniejszego, bo najwyższą miarą dla człowieka jest drugi człowiek. Śmierć 
przyjaciela ani 
na włos nie odebrała sensu pańskiemu postępowaniu. Nazwę, którą panu nadano: 
„człowieka 
z Kangchendżongi”, jeszcze nie znając pana wymawiałem z naciskiem na pierwsze 
słowo, a 
nie na drugie, bo tam szło nie o egzotykę wyprawy, lecz właśnie o człowieka, a 
pan był nim 
do końca, pilocie! Obyśmy wszyscy wszędzie i zawsze umieli stać z otwartymi 
oczami.
Wstał i uderzył dłonią w stół.
— A reszta, przyjaciele… reszta jest milczeniem.
GWIAZDA ZIEMI
Dwudziesty dzień podróży. Kosmokrator z wyłączonymi silnikami pędzi jako nowe 
ciało 
niebieskie wokół Słońca, ścigając Wenerę, której fazy, zmieniające się jak 
księżycowe, 
można już dostrzec gołym okiem. Pęd ten jest jednak zupełnie niewyczuwalny. 
Kiedy nie 
patrzy się w telewizor, można by sądzić, że rakieta spoczywa nieruchomo na 
Ziemi. 
Godzinami krążę po centralnym korytarzu, przebiegam wszystkie galerie i 
przejścia grodzi 
ładunkowych i znów wracam na dół do trójkątnego korytarza, aż wypłoszy mnie 
stamtąd nie 
zmącona, jakby od wieków panująca cisza i równe, zawsze tak samo płonące, 
sztuczne 
światło dzienne.
Dzisiaj w południe, przechodząc koło laboratorium, usłyszałem, że ktoś się 
śmieje. 
Poznałem głos Arseniewa. Jego śmiech może zbudzić umarłego. Sądząc, że uczeni 
ukończyli 
już pracę (siedzieli w laboratorium od rana), otworzyłem drzwi i usłyszałem, jak 
Arseniew 
mówił do fizyka:
— Ależ to żarty, kolego! Kistiakowski wykazał przecież, że wał potencjału przy 
swobodnej rotacji wokół osi dwu—węglowej wynosi w etanie zaledwie dwie 
kilokalorie!
Tak mnie tym spłoszył, że mruknąwszy „przepraszam” cofnąłem się i poszedłem do 
wspólnej kabiny. Była pusta. Spojrzałem w telewizor. Skierowany był w stronę 
Ziemi; 
świeciła mocno, wyróżniając się spośród innych gwiazd wielkością i blaskiem. 
Trochę nad 
nią, białym, krągłym punktem, wisiał Księżyc. Patrzyłem tak może pół godziny, 
gdy wtem 
ktoś położył mi rękę na ramieniu. Drgnąłem. To był Arseniew. Jakiś czas 
staliśmy, milcząc 
razem, aż powiedział takim tonem, jakby nie pytał, lecz w samym sobie szukał 
odpowiedzi:
— Nostalgia.
Ziemia świeciła błękitnawo. W ekranie nie wyczuwało się wcale głębi przestrzeni. 
U samej 
jego ramy bladozłotawą smugą przechodziło pasmo Drogi Mlecznej. Astronom, nie 
zdejmując ręki z mego ramienia, powiedział ciszej:
— Czy… dlatego pan nas unika?
— Unikam?
— Ależ tak. Chociażby przedtem, w laboratorium. Uśmiechnął się.
— Nie chodzi pan na nasze narady, mimo że Lao–Czu i ja prosiliśmy pana. Poza 
tym, 
zaledwie siądziemy gdzieś blisko, wstaje pan i odchodzi. Zauważyłem to już kilka 
razy.
— Nie chcę po prostu przeszkadzać — rzekłem żywo. — Co do narad… uważałem, że to 
nie ma sensu. Przychodzić tylko po to, by siedzieć… i cóż mógłbym powiedzieć, 
czego 
byście już dawno nie wiedzieli? Jestem pilotem i…
— Do diabła z pilotem! — powiedział Arseniew i po błysku jego oczu poznałem, że 
naprawdę się rozgniewał. — Pilot i uczeni, co? Pan uważa nas za jakiś zbiór 
wszelkiej 
mądrości? Księgi… wzory… matematyka… — roześmiał się ze złością.
— Nie całkiem tak — odparłem. — Kiedy miałem sześć lat, do naszego domu przybył 
raz 
słynny pilot, który zatrzymał się w Piatigorsku na drodze Kanada — Biegun 
Północny — 
Australia. Ojciec przywiózł go samochodem… Był u nas na kolacji, przespał się, a 
rano 
poleciał dalej. Pamiętam jak dziś chwile, kiedy piliśmy herbatę… on siedział 
naprzeciw mnie 
i pił ze spodeczka rosyjskim zwyczajem, bo herbata mojej matki była bardzo 
gorąca i 
mocna… Siorbał ją tak powolutku i nic nie mówił, a ja wpatrywałem się w niego ze 
wszystkich sił, jak… do czego by to przyrównać… może jak astronom w takie 
zaćmienie 
Słońca, co zdarza się tylko raz na tysiąc lat… i starałem się wydrzeć mu jego 
tajemnicę. 
Siedział między nami, dosyć tęgi, spokojny mężczyzna w średnim wieku… poruszał 
się 
zwyczajnie, zwyczajnie jadł, dziękował, gdy mu podsunięto półmisek… a przecież 
nie to było 
naprawdę! Naprawdę był wielogodzinny lot dookoła świata, samotność kabiny 
rakietowej, 
chmury w dole, a nad głową gwiazdy. Kiedy był u nas i siedział za stołem, jadł i 
pił, zdawało 
mi się, że w każdej chwili może ulecieć czy zniknąć… bo to jest gość z innego 
świata, i to, co 
potrafię w nim dostrzec… że się uśmiecha… że ma złoty ząb… to wszystko jest 
zupełnie 
nieważne i nie naprawdę, a tego, co jest naprawdę, nie można dostrzec. Powtarzam 
panu, jak 
umiem, myśli sześcioletniego chłopca. A teraz, wracając do naszej rozmowy — 
nauka jest 
według mnie zawodem innym od wszystkich. Przebywacie w niej stale i kiedy 
jesteście z 
jednym z nas, takich nie wtajemniczonych, to jakbyście na chwilę opuszczali wasz 
świat, ale 
wiem, że w każdej chwili możecie do niego wrócić. Macie go zawsze, ten wasz 
świat, 
podczas kiedy ja…
— Podczas kiedy ja zostawiłem swój na Ziemi, czy tak? — przerwał mi Arseniew. 
Ściskał 
mi ramię niemal do bólu. Zdaje się, że nie wiedział o tym. Ten uścisk radował 
mnie.
— To, według pana, każdy uczony składa się z dwu części: widzialnej, tej, która 
je, śpi i 
rozmawia z „nie wtajemniczonymi”, i tej ważniejszej, niewidzialnej, która żyje w 
świecie 
naukowym? Nonsens. Nonsens, powiadam! I pański świat, i mój, i nas wszystkich 
jest tam, 
gdzie żyjemy i pracujemy, a więc w tej chwili tu, trzydzieści milionów 
kilometrów od Ziemi! 
Prawda, nauka jest moim zawodem. Jestem do niej przywiązany… więcej, to moja 
namiętność. Prawda, że czasem śnię wzorami matematycznymi… ale dlaczego panu 
wolno 
śnić o pilotowaniu, a mnie o mojej matematyce — nie? Mamy po prostu różne fachy 
w tym 
samym świecie. Okazuje się, że za dużo mówiliśmy o niezwykłych odkryciach i 
pomysłach, a 
za mało o ludziach, którzy je robią. Wobec tego zmienię plan dzisiejszego 
wieczoru… z 
pożytkiem nie tylko dla pana, ale i dla nas.
* * *
Po południu przechadzałem się w korytarzu, oczekując godziny czwartej, kiedy 
miałem 
objąć po Sołtyku dyżur nawigacyjny. Rozmyślałem, że podróż międzyplanetarna 
najbardziej 
różni się od każdej innej tym, iż zupełnie nie spostrzega się jej postępów i 
świadczą o nich 
tylko skomplikowane linie krzywe, które kierownik wyprawy wykreśla co wieczór na 
mapach 
przestrzeni. Brak tu zmieniających się widoków, gdyż gwiazdy wydają się 
nieruchome dzięki 
swej olbrzymiej odległości, nic się właściwie nie dzieje i dochodzi do tego, że 
są w ciągu dnia 
chwile, w których odczuwam po prostu nudę — i nic nie pomaga powtarzanie sobie, 
iż jestem 
podróżnikiem międzygwiezdnym.
Spojrzałem na zegarek. Dochodziła czwarta. Zawróciłem i powolnym krokiem 
ruszyłem 
ku Centrali. Dzieliło mnie od drzwi może pięć kroków, gdy nastąpiło potężne 
uderzenie, które 
cisnęło mnie o podłogę. Koziołkując poleciałem w głąb korytarza. Błysła myśl, 
żeśmy się z 
czymś zderzyli. Usiłowałem powstać, lecz bezskutecznie. Niepojęta siła 
przygniotła mnie do 
podłogi. Słyszałem ostry, wibrujący gwizd. Sądziłem, że to szum w uszach — ależ 
nie, to 
pracowały silniki! Zanim domyślałem to zdanie do końca, przyszło drugie 
uderzenie, 
skierowane przeciwnie. Poleciałem głową naprzód ku drzwiom Centrali. Odbiłem się 
od nich 
jak piłka, bo nastąpił nowy zryw, znowu do tyłu. Za każdym razem silniki 
wydawały 
gwiżdżący ton i milkły. Była sekunda, w której straciłem głowę. Pocisk, targany 
strasznymi 
zrywami, to rzucał się naprzód, to szarpał wstecz. Latałem w korytarzu jak 
ziarnko grochu w 
pudełku, którym ktoś mocno potrząsa, i gdyby nie gąbczaste chodniki, niechybnie 
rozbiłbym 
sobie czaszkę. Otwarły się drzwi najbliższej kabiny. Wypadł z nich Arseniew.
— Co się stało? — zawołał.
— Uwaga — krzyknąłem, lecz było już za późno. Zbił mnie z nóg. Obaj potoczyliśmy 
się 
do przodu. Budził się we mnie gniew. Katastrofa, dobrze, ale cóż to za obłędne 
podrygi! Przy 
następnym odbiłem się nogami od ściany i poleciałem prosto w drzwi Centrali. 
Otwarły się. 
Wpadłem z impetem do środka. Arseniew za mną. Uczepiłem się poręczy fotela i nie 
puściłem jej, choć rakieta, jakby wbijając się w niewidzialną przeszkodę, 
zadrżała, 
gwałtownie zahamowana. Dostrzegłem Sołtyka. Wstawał z kolan pod ścianą. Twarz 
miał we 
krwi.
— Do Prediktora! — krzyknął. — Do Prediktora! Wszystko działo się niesłychanie 
szybko. Odbiłem się i dopadłem tarczy aparatu. Jedną ręką chwyciłem opasującą go 
rurę, a 
drugą Sołtyka, kiedy zatoczył się blisko. Obaj trzymaliśmy się kurczowo rury. 
Sołtyk 
wyswobodził jedną rękę i sięgnął do dźwigni. Nowe targnięcie oderwało go ode 
mnie. 
Zdołałem uchwycić go z tyłu za kombinezon, który trzasnął mi w garści jak 
szmata. Sołtyk 
runął skosem przed siebie, głową naprzód. Nie mogłem nic zrobić. Patrzyłem Nagle 
na jego 
drodze, tuż pod ścianą najeżoną dźwigniami, prostuje się ogromna postać. To 
Arseniew. 
Nowe szarpnięcie, tym razem do przodu, podcina im nogi, ale Rosjanin, chwyciwszy 
inżyniera wpół, już go nie puszcza. Przelatują obok mnie. Ja i Arseniew kurczowo 
wczepiamy 
się w siebie. Jest moment, w którym lewą ręką trzymam się rury, a prawym 
ramieniem 
ogarniam ich obu. Zdaje mi się, że zostanę rozerwany na dwoje, że pękają mi 
mięśnie i 
nerwy. Ciemnieje w oczach. Wybucha we mnie jakaś straszna, zwierzęca wściekłość, 
nie 
wiem sam na co. Wydając gardłowy krzyk, trzymam i wiem, że będę trzymał do 
końca. W 
następnej sekundzie silniki milkną i robi się niezwykle lekko. Obaj z Arseniewem 
opasujemy 
rękami Sołtyka, który, podtrzymywany od góry i tyłu, rzuca się po prostu na 
dźwignie 
Prediktora, zrywa ołowiane plomby bezpiecznika przyśpieszenia, targa przewody 
łamiąc 
paznokcie, aż wydaje ochrypły okrzyk triumfu. Bezpiecznik, wyrwany z uchwytów, 
pada na 
podłogę. Prediktor znów włącza silniki. Słychać ich śpiew coraz potężniejszy. 
Niczym już nie 
hamowana strzałka grawimetru przechodzi przez czerwoną granicę. Jest 12 g. Widzę 
to, 
skulony z towarzyszami przy rurze Prediktora. Nie możemy jej puścić, bo 
działająca siła 
rzuciłaby nas wstecz i rozbiła o ściany. Pochyliwszy się, spleceni ramionami, 
wspierając się 
stopami o podłogę, we trzech, z największym wysiłkiem dygocących mięśni walczymy 
z 
rosnącym przyśpieszeniem, które odrywa nas od zbawczego pierścienia. Strzałka 
dochodzi do 
13 g. Jeszcze to widzę, ale robi mi się ciemno przed oczami. Sołtykowi, który 
jest wciśnięty 
między nas obu, musi być trochę lżej. Skurczył się, jak sam to czasem robiłem 
przy lotach 
nurkowych. Przyciąga brodę ku piersi. Robię to samo. W oczach przejaśnia się. 
Kątem oka 
patrzę na ekrany — i dostrzegam wszystko.
W polu widzenia lewego porusza się coś — kilka małych plamek, świecących jak 
gwiazdy. Rosną z zawrotną szybkością. Za nimi pędzą inne. To meteory! Cały ich 
rój otacza 
rakietę. Jeden, ogromny, spada z góry. Wirując powoli, odświeca blaskiem odbitym 
na 
kanciastych krawędziach. Wyczuwam wprost fizycznie krzywiznę jego toru i miejsce 
w 
przestrzeni, w którym nastąpi zderzenie. Nie śmiem spojrzeć na Arseniewa, boję 
się, żebym 
od nagłego ruchu głowy nie stracił przytomności, a chcę widzieć wszystko do 
końca. Spod 
płyty Prediktora dobywa się przenikliwe brzęczenie. Kosmokrator, jakby chwycony 
potworną 
pięścią, zakręca gwałtownie. Buchają czerwone światła przetężenia. Rozlega się 
krótki ryk 
syreny alarmowej. Straszna siła ciska nas na metalową płytę Prediktora, wgniata 
klatki 
piersiowe, dusi, łamie. Oczy mam szeroko otwarte, ale przestaję widzieć. Nagle z 
Prediktora 
dobiega leciutki trzask i silniki milkną. Robi się zupełnie cicho. Stoimy dysząc 
ciężko, na 
miękkich jak z waty nogach. Tarcze ekranów są zupełnie puste i ciemne. Jest taka 
cisza, taki 
zupełny spokój, że nie chce się wierzyć we wszystko, co przeżyliśmy przed 
chwilą. Można by 
monetę postawić na tarczy Prediktora — tak równy jest lot rakiety. Pomagam 
Arseniewowi 
ułożyć Sołtyka na fotelu, podchodzę do drugiego i padam nań raczej, niż siadam. 
Milczymy 
długo. Nareszcie odzywam się:
— Trzeba zobaczyć, co z tamtymi.
— Idź pan — mówi Arseniew. Wstaję i kieruję się do drzwi, wtedy dodaje:
— Przydałoby się trochę eteru czy alkoholu. Odwracam się i widzę, że Sołtyk leży 
bezwładnie na fotelu. Zemdlał.
Nasi towarzysze wyszli obronna ręką ze spotkania, które tak źle mogło się 
skończyć. 
Wszyscy znajdowali się w kabinach, jedni w łóżku, inni w fotelu, i dzięki temu 
uniknęli 
niebezpiecznego ciskania o ściany. Najwięcej dostało się nam trzem. Sołtykowi 
jakaś ostra 
krawędź rozcięła skórę na czole. Arseniew, jak się okazało, ma pęknięta w 
przegubie kość, a 
ja — rozbity mięsień barkowy, kilka siniaków i ogromny guz na ciemieniu.
Wychodząc zderzyłem się z Czandrasekarem i Oswaticzem: biegli do Centrali, pełni 
najgorszych przeczuć. Dzięki wewnętrznym telewizorom widzieli w kabinach 
przebieg 
całego wydarzenia. Sołtyk wyjaśnił nam później jego szczegóły. Kosmokrator lecąc 
w 
przestrzeni, która według map gwiezdnych jest zupełnie pusta, wtargnął pomiędzy 
meteory 
tworzące rój o rozciągłości około tysiąca kilometrów. Zaledwie echo radarowe 
odbiło się od 
najbliższych, Prediktor włączył silniki i zaczął wymijać nadlatujące meteory. 
Fatalnym 
zbiegiem okoliczności ich potok miał kierunek zbieżny z naszym własnym i to 
przedłużyło 
znacznie groźne spotkanie. Lawirując Prediktor na przemian rozpędzał i hamował 
pocisk. W 
całej tej akcji przeszkadzał mu nadmiarowy bezpiecznik przyśpieszenia, nie 
pozwalając 
rozwinąć szybkości dość wielkiej, by wyniosła nas z tego przeklętego sąsiedztwa. 
Kiedy 
Sołtyk wyłączył bezpiecznik, szybkość wzrosła gwałtownie i udało się nam umknąć. 
Całe 
spotkanie od początku do końca trwało niespełna półtorej minuty. Kiedy mi to 
powiedziano, 
nie chciałem wierzyć i przekonał mnie dopiero zapis na taśmie filmowej, 
zarejestrowany 
przez automatyczne urządzenie Prediktora. W czasie ożywionej dyskusji nad 
wypadkiem 
Tarland obandażował Sołtykowi głowę, Arseniewowi zaś złożył kości i wstawił mu 
ręką w 
szyny. W pewnej chwili astronom spojrzał na mnie i uśmiechnął się szeroko, 
pokazując na 
przedramię z pięcioma czarnymi znakami.
— Dobrze mnie pan trzymał — rzekł — to pański chwyt!
Potem poszliśmy do Centrali, gdzie odbyło się badanie całości rakiety. Można je 
przeprowadzić w ciągu kilku minut dzięki temu, że we wszystkie węzłowe miejsca 
konstrukcji wprawione są kryształy kwarcu, od których wiodą do Centrali przewody 
elektryczne. Kryształy te są jak gdyby nerwowymi ciałkami czuciowymi: 
przemieniając 
każdy ucisk na prąd elektryczny, wskazują, jakie siły i napięcia panują wewnątrz 
konstrukcji 
rakiety. Sołtyk włączył to urządzenie, zwane siecią piezoelektryczną. Świecące 
indykatory 
ustawiły się na miejscach prawidłowych. Kosmokrator nie poniósł najmniejszego 
szwanku, 
jeśli nie liczyć zbitych naczyń stołowych i czterech czy pięciu przyrządów 
laboratoryjnych, 
które nie dość dobrze były umocowane. Tarland miał pewne wątpliwości, czy mogę 
objąć 
przypadający na mnie dyżur nawigacyjny, lecz udało mi się go przekonać. Gdy 
wszyscy 
opuścili Centralę, biolog powrócił za chwilę, przynosząc jakieś tabletki 
wzmacniające, i kazał 
mi je zażywać co godzinę. Nie odszedł, póki nie połknąłem pierwszej. Zdawało mi 
się. że jest 
wcale rad z wypadku, dzięki któremu ma wreszcie coś do roboty.
Aż do końca dyżuru, odczytując wskazania instrumentów, spoglądałem z pewną 
podejrzliwością w rozgwieżdżony ekran telewizorów. Tak cicha zawsze i pusta 
przestrzeń 
międzyplanetarna ukazała nam dzisiaj swą nową, mniej spokojna, stronę. O ósmej 
zmienił 
rnnie Oswaticz; w oczekiwaniu kolacji znów przechadzałem się korytarzem i mogłem 
do 
końca domyśleć przerwane przedtem rozważania.
Oto jeszcze jedna cecha podróży pozaziemskiej: między jej normalnym biegiem i 
najniebezpieczniejszą przygodą nie ma żadnych przejść. Marynarz i lotnik 
spostrzegają 
oznaki nadchodzącej burzy na długo przedtem, zanim dostaną się w jej orbitę; 
tutaj 
niebezpieczeństwo strzela z zupełnego spokoju, jak grom z jasnego nieba, i 
równie nagle 
znika. Pomyślałem, co by się stało, gdyby jakiś impuls prądów opóźnił się o 
ułamek sekundy 
w głębi Prediktora. Strzaskany, pusty, pomknąłby Kosmokrator z porywającym go 
strumieniem meteorów, by lecieć z jednej nieskończoności w drugą.
* * *
Byłem ciekawy, czy astronom nie zapomni o swojej rannej obietnicy; okazało się, 
że 
pamiętał. Późnym wieczorem zgromadziliśmy się jak zawsze za okrągłym stołem i 
Arseniew 
opowiedział nam o swojej młodości.
— Ojciec mój był astronomem. Wszyscy jeszcze w szkole musieliście słyszeć jego 
nazwisko, związane na zawsze z teorią przesunięć prążków widmowych i resyntezą 
materii z 
fotonów. Urodziłem się i rosłem w cieniu jego ogromnej sławy. Przewyższał mnie — 
jak 
góra. Wszystko, czegokolwiek chwytałem się w czasie studiów, każdy gigantyczny 
problem 
był dlań błahostką albo niewartym słów wspomnieniem. Miałem nad nim tylko jedną 
przewagę: młodość. Przygotowując się do pracy doktorskiej, nie chciałem wziąć 
tematu, 
który mi zaproponował. Chciałem robić wszystko sam. Miałem przecież dwadzieścia 
lat. 
Niekiedy żartem mówiłem mu: „Jeszcze o tobie będą mówić — a, to ojciec tego 
słynnego 
Arseniewa” — ale na razie było właśnie na odwrót. Ten żart zawierał w sobie 
kroplę goryczy. 
Byłem tak niecierpliwy, że przeszkody, których nie mogłem pokonać rozumowaniem, 
starałem się brać samą pasją. Ojciec obserwował mnie spokojnie i w milczeniu, 
jak jedną ze 
swoich wybuchowych gwiazd. Raz przybiegłem do niego z jakimś nadzwyczajnym 
pomysłem. Wysłuchał mnie i wyraził swoją opinię rzeczowo i wyczerpująco, jak na 
seminarium. Pomysł mój nie był nowy; wysunął go jeszcze dwadzieścia lat 
wcześniej jakiś 
astronom francuski.
Budujesz na piasku — powiedział ojciec. — Nauka składa się z dwu rzeczy. Po 
pierwsze, 
z cierpliwego, ciągłego zbierania nieprzeliczonych faktów, ze spisywania ich i 
gromadzenia, z 
pomiarów i obserwacji. W ten sposób powstaje olbrzymi katalog, usiłujący ogarnąć 
nieskończoną rozmaitość form materii. Po drugie — z olśnienia, które czasem w 
jednej chwili 
rozjaśnia umysł badacza i ukazuje wzajemne zależności zjawisk. To olśnienie 
przychodzi 
bardzo rzadko i jest darem nielicznych. Nasza codzienna, niewdzięczna i żmudna 
praca 
ciągnie się całymi latami, nie przynosząc widomych rezultatów. Na skrzętnym 
gromadzeniu 
obserwacji upływa niejedno życie, do końca nie rozświetlone takim błyskiem, ale 
w 
nazwiskach unieśmiertelnionych największymi odkryciami skupiony jest, jak w 
soczewce, 
mrówczy trud tysięcy bezimiennych badaczy. Ich praca pozwoliła komuś w chwili 
natchnienia pojąć i wyjaśnić jedną z tych nieprzeliczonych zagadek, które nas 
otaczają. A ty 
chcesz dokonać czegoś wielkiego sam, i to natychmiast? Nic z tego nie będzie”…
Byliśmy wtedy w ogrodzie naszego domku pod Moskwą. Pośród kwiatowych klombów 
stoi granitowy obelisk, który dziad mój, także astronom, wzniósł ku czci 
Einsteina. Nie ma na 
nim żadnego napisu, żadnych słów, tylko litery wzoru na równoważność materii i 
energii:
E = m. c2
Doszliśmy ścieżką do obelisku. Ojciec powiedział: „Ten wzór ważny jest dla 
całego 
wszechświata. Czy możesz to w pełni zrozumieć? Nie. Ani ty, ani ja, ani nikt na 
świecie. Jak 
w garści zaczerpniętej nocą wody odbija się nieskończoność nieba nad nami, tak w 
tym 
wzorze zawarte są wszystkie przemiany materii i energii, które zachodziły przed 
trylionami 
lat, gdy nie istniało jeszcze Słońce ani Ziemia, ani planety. Są w nim pulsacje 
gwiazd, 
kurczenie się i rozprężanie galaktyk, zapłon i stygnięcie chmur mgławicowych. 
Życie rodzi 
się i zamiera na planetach, słońca wybuchają i gasną — a ten wzór jest wciąż 
ważny, i tak 
będzie w nieskończoność. Czy zaczynasz rozumieć? W naszym świecie nie ma innej 
wiary 
prócz wiary w człowieka i innej nieśmiertelności prócz takiej, jaka wyryta jest 
na tym 
kamieniu. Walcząc o nią, trzeba mieć bardzo gorące serce zimną głowę i surową 
świadomość 
tego, że możesz dokonać życia nie zrobiwszy w nauce nic — bo nie zawsze 
odkrywają 
prawdy ci, którzy tego najbardziej pragną… Wolno ci mieć nadzieję, ale to ci 
niestety nie 
pomoże — nikt ci nie pomoże, jeśli przez pomoc rozumieć receptę na odkrycie. 
Natomiast 
pomoc w postaci doświadczenia innych stoi dla ciebie otworem — tak samo moja, 
jak tych 
wszystkich, którzy poświęcili się nauce — teraz i tysiące lat temu. Usiądź tu, 
na tej ławeczce, 
którą postawił twój dziadek — on także przebywał tu nieraz długo — i zastanów 
się dobrze, 
czy warto.”
Arseniew zamilkł.
— Tego wieczoru i później czułem czasami spojrzenie ojca. Chciał poznać moją 
odpowiedź na postawione pytanie, ale — sam nie wiem dobrze, czemu — może z braku 
odwagi — zwlekałem. Tak, że mu tego „warto” nie powiedziałem. Kiedy w pół roku 
później 
zbliżało się zaćmienie Słońca, miałem wyjechać do Australii z ekspedycją 
astronomiczną. 
Ojciec czuł się źle i wahałem się, ale kazał mi jechać. Umarł, kiedy mnie nie 
było. Nie byłem 
nawet na pogrzebie i dlatego — trudno mi wytłumaczyć, ale tak właśnie było — 
wiedziałem 
o jego śmierci, lecz nie wierzyłem w nią. Po powrocie przez dwa tygodnie byłem w 
Moskwie, 
miałem mnóstwo spraw do załatwienia, związanych z ekspedycją, ze zbliżającą się 
obroną 
mojej pracy doktorskiej, ze śmiercią ojca, tak że dopiero w październiku 
wyjechałem na kilka 
dni pod Moskwę do naszego domku. Przyjechałem sam, w domku nie było nikogo, ale 
ktoś 
posprzątał pokoje i zapalił w hallu ogień na kominku. Przechodząc obok pokoju 
ojca, 
odruchowo chciałem zapukać trzy razy, jak to zawsze robiłem na znak, że jestem — 
i 
stanąłem z podniesioną ręką. W futrze, tak jak wszedłem, zbliżyłem się do 
kominka i 
poczułem zapach dymu brzozowego, bijący z paleniska. Dopiero w tej chwili 
uwierzyłem, że 
naprawdę go nie ma. Stałem tak przed kominkiem, nie wiem, jak długo. Zdarza się 
bardzo 
rzadko, że w jakimś starym, wytartym słowie otwiera się nagle otchłań, w którą 
można 
zajrzeć. Tam, przed tym kominkiem z trzaskającymi polanami, zrozumiałem słowo 
„nigdy”. 
Na Ziemi żyją i będą żyć tysiące, miliony, miliardy ludzi, lepszych i gorszych, 
wielkich i 
małych, lecz w tym przez wieki idącym pochodzie nigdy już nie będzie tego 
jednego 
człowieka, którego kochałem tak bardzo, że o tym nie wiedziałem. Tak samo 
kochamy 
wszyscy Ziemię i tak samo nie zauważamy jej, wszechobecnej i oczywistej, po 
prostu 
koniecznej. Wartość wszystkiego oceniamy dopiero w chwili utraty. Tak. Jest to 
dla mnie 
wspomnienie bardzo bolesne, ponieważ straciłem wtedy nie tylko ojca, ale i tę 
niejasna, lecz 
potężną, głuchą i ślepą wiarę młodości w to, że nic jej się nie oprze, że 
wszystko zdobędzie i i 
niczego nie będzie musiała rezygnować. Ale jest to zarazem wspomnienie bardzo 
cenne, bo 
takie chwile czynią człowieka silniejszym i oczyszczają go. Myśl o świecie 
zupełnej 
szczęśliwości może wylęgnąć się tylko w umyśle głupca, bo nawet w 
najdoskonalszym 
świecie będzie zawsze nad” człowiekiem niebo Wszechświata z zagadką swej 
nieskończoności, a zagadka oznacza niepokój. I to jest bardzo dobrze, bo on każe 
nam 
myśleć.
Potem, kiedy towarzysze wychodzili, by udać się do swoich kabin, Arseniew jakby 
od 
niechcenia zwrócił się do mnie:
— Zostanie pan jeszcze chwilę? Posłuchamy radia.
Skinąłem głową. Jakiś czas siedzieliśmy na wyściełanych fotelach, a z głośnika, 
umieszczonego w obiciu ścian, płynęła przytłumiona muzyka: Czajkowski. Kiedy 
zamilkła, 
nastąpiła cisza tak zupełna, jaka na Ziemi zdarza się chyba tylko na najdalszym 
odludziu, na 
morzu czy w górach. Zdawało się, że w miękko oświetlonym nieruchomym wnętrzu 
jesteśmy 
poza czasem i przestrzenią. Wśród gwiazd ekranu paliła się błękitna iskra Ziemi. 
Arseniew 
zagadnął mnie o moją młodość: opowiedziałem mu o dziadku, o pierwszych drogach 
górskich, o moim rodzinnym Kaukazie. Znał go bardzo dobrze; okazało się, że 
zwiedził wiele 
szczytów, które we wspomnieniu były jak gdyby moją własnością. Mówiliśmy o 
graniach 
owianych burzą, o zamarzających w śnieżycy obozach, o desperackich wspinaczkach, 
kiedy 
życie zależy czasem od tarcia jednego gwoździa o kamień, o zdradliwym śniegu i 
odwrotnie 
uwarstwionych skałach, luźnych, wyłamujących się chwytach i o chwili, kiedy się 
staje na 
ostatnim, najwyższym głazie szczytu. Rozmowa nasza napełniała się milczeniem; 
zamienialiśmy krótkie, urywane zdania, niezrozumiałe dla kogoś obcego. Budziły 
obrazy tak 
silne i czyste, że czas, który od nich dzielił, przestawał istnieć. Zdawało mi 
się, że znam 
Arseniewa nie wiedzieć jak dawno. W pewnej chwili zdziwiło mnie, że nie wiem, 
jak mu na 
imię. Spytałem go.
— Piotr.
— Czy pan jest — sam? Uśmiechnął się.
— Nie, nie jestem sam.
— Ale ja nie mam na myśli pracy — powiedziałem trochę zmieszany własną 
śmiałością — 
ani rodziców.
Skinął głową na znak, że rozumie.
— Nie jestem sam — powtórzył i spojrzał na mnie. — A pan? Może w tej chwili 
jakaś 
dziewczyna stoi w ogrodzie ł patrzy w niebo, gdzie świeci biała Wenus?
Milczałem, a on wziął to za zaprzeczenie. Podniósł głowę. Powoli przestał się 
uśmiechać. 
Poszedłem za jego wzrokiem. Patrzył w czarny ekran z podwójną gwiazdą Ziemi.
— Tego pan jeszcze nie wie. Pośród miliardów, które pracują, bawią się, martwią, 
cieszą, 
robią wynalazki, budują domy i słońca atomowe, wśród tłumów tych 
nieprzeliczonych istot 
jest dla mnie jedna. Jedna, pilocie. Rozumie pan? Jedna.
LOT W CHMURACH
Trzydziesty dzień podróży. Wczoraj ominęliśmy asteroidę Adonisa w pobliżu 
miejsca, 
gdzie jej orbita przecina orbitę Wenery. Od tej chwili silniki ruszyły. Mkniemy 
śladem 
uciekającej przed nami Wenus, która wchodzi właśnie w ostatnią kwadrę i rysuje 
się na niebie 
cienkim, białym łukiem. W przeciwieństwie do uczonych, poza godzinami dyżurów 
nie mam 
nic do roboty. W przystępie rozpaczy dziś rano rozebrałem motor helikoptera, z 
jakimś 
szczególnym wzruszeniem oczyszczając jego i tak niepokalanie lśniące części, i 
złożyłem go 
starając się na tę czynność zużyć jak najwięcej czasu. Przeczytałem już 
wszystkie książki z 
astronomii, które mam w walizce, przestudiowałem też materiały dotyczące 
atmosfery 
Wenus, w której przyjdzie mi prowadzić samolot — niestety, nadzwyczaj skąpe. 
Dowiedziałem się tylko — było mi to nie znane — że przez największe teleskopy 
można od 
czasu do czasu spostrzec „okna” pomiędzy chmurami: tak więc z powierzchni 
planety widać 
niekiedy bezobłoczne niebo. Trochę mnie to pocieszyło, bo już teraz, w piątym 
tygodniu 
podróży, zaczynam tęsknić za ziemskim błękitem. Po południu siedziałem w 
Centrali z 
Oswaticzem. Dobry to chłop, ale mruk jakich mało. Nigdy nie powie „tak” albo 
„nie”, 
ogranicza się do odpowiedniego kiwnięcia głowa. Dał mi fotografię Wenery z tak 
zwaną 
„wielką ciemną plamą” na samym brzegu tarczy, którą spostrzegliśmy przedwczoraj. 
Przy 
panującym u nas zupełnym braku zdarzeń było to prawdziwą rewelacją, ale i jej 
starczyło 
zaledwie na parę godzin.
Obejrzawszy raz jeszcze ową zagadkową plamę (która na zdjęciu nie większa jest 
od 
kropki drukarskiej), wyszedłem na korytarz. Spotkałem tam Sołtyka; chciałem go 
spytać, co 
będzie z naszym ziemskim czasem i podziałem doby na noc i dzień, który 
zachowaliśmy aż 
dotąd — przecież po lądowaniu będziemy się chyba musieli przystosować do czasu 
Wenery. 
Jednakże zapomniałem o tym, kiedy mi powiedział, że jutro rano przyspieszymy 
poważnie lot 
Kosmokratora. Na trasie pół miliona kilometrów, dzielącej nas od celu, odbędzie 
się próba 
maksymalnej chyżości rakiety, co zaoszczędzi nam prawie cztery dni podróży. 
Bardzo się 
ucieszyłem, ale chociaż później, po kolacji, obaj nawigatorzy podali nam szereg 
ważkich 
powodów technicznych, jakie skłoniły ich do tego przedsięwzięcia, nie mogłem 
oprzeć się 
myśli, że, podobnie jak wszyscy, pragnęli skrócić nieznośnie dłużące się 
oczekiwanie.
Trzydziesty pierwszy dzień podróży. Od rana trwały gorączkowe przygotowania. 
Trzeba 
było zbadać raz jeszcze umocowanie wszystkich przedmiotów w kabinach i zapasów w 
grodziach ładunkowych, sprawdzić stan przyrządów, zbadać i opatrzyć gąsienice 
podwozia, 
ukryte w wielkich lukach pod pokładem. Praca szła według dawno już 
przygotowanego 
planu. Ja zagrzebałem się w komorze dziobowej przy samolocie, i to tak, że 
zapomniałem 
zajść po komunikaty radiowe o jedenastej. Kiedy wreszcie przyszedłem do 
Centrali, wszyscy 
leżeli już na fotelach. Położyłem się i zapiąłem pasy. Sołtyk, odczekawszy 
jeszcze 
kilkadziesiąt sekund, dokładnie o dwunastej włączył urządzenie wysuwające 
pochłaniacze ze 
stosu atomowego. Odgłos silników, do tej pory ledwo słyszalny, jął się wzmagać z 
każdą 
sekundą. Leżąc miałem przed sobą wielki ekran telewizora z białą tarczą planety, 
a nad nim 
rząd oświetlonych zegarów. Strzałka szybkościomierza ruszyła z zajmowanej 
pozycji. Silniki 
grały coraz mocniej. W ich wzmagającym się śpiewie nie było najmniejszej 
wibracji; części 
konstrukcji, korpus rakiety, fotele zachowywały zupełny bezwład. Tylko wskazówki 
zegarów 
pełzły leniwie po zielonych cyfrach, wszystkie w jedną stronę, a wysoka nuta 
silników 
potężniała, aż wreszcie głos ich przepoił całą przestrzeń Centrali i nas 
wszystkich, 
wydobywając się jak gdyby z każdej cząstki metalu. Osiemnaście minut po 
dwunastej 
robiliśmy już koło stu kilometrów na sekundę, to znaczy w godzinie 360000 
kilometrów. 
Gwiazdy wciąż były nieruchome, lecz tarcza Wenus, leżąca na wprost dziobu, 
rosła. Najpierw 
była jasnosrebrzystym, opalizującym dyskiem wielkości Księżyca, potem w jakiejś 
chwili 
dostrzegłem jej wypukłość. Jak rozdymana biała kula zajmowała coraz większą 
przestrzeń. 
Już tylko wąski rąbek dzielił jej matowo przeświecające brzegi od ramy ekranu. 
Jeszcze 
minuta i zapełniła go w całości. Wskazówki radarowych odległościomierzy posuwały 
sią 
równomiernie w oświetlonych sektorach skali. Wciąż jeszcze nie wyczuwaliśmy 
niczego poza 
wysokim śpiewem motorów. Podczas kiedy inne planety, jak Księżyc i Ziemia, 
odmieniały 
swój wygląd w miarę tego, jakeśmy się do nich zbliżali, ukazując coraz nowe 
szczegóły 
powierzchni, Wenus jaśniała wciąż jednakowo, jak gdyby nierealna, zagadkowa 
mleczna 
kula.
Lot na najwyższej szybkości trwał niespełna godzinę. Na ekranie dawno nie było 
już 
nieba, tylko wszechogarniająca, bezkresna białość, rozpływająca się 
gdzieniegdzie w 
srebrzyste i kremowe smugi. W pewnej chwili wydało mi się, że rakieta leci 
gdzieś 
koziołkując. Musiałem zamknąć oczy, a kiedy je otworzyłem, Sołtyk manipulował 
przy 
Prediktorze. Zawrót głowy minął. Kosmokrator przestał wirować wokół osi. Zarazem 
głos 
silników osłabł. Uszy napełniła hucząca, pusta cisza, w której usłyszałem 
powolne tony 
własnego serca.
Teraz Sołtyk ruchem dźwigni przesunął swój fotel tak, że znalazł się tuż przy 
głównym 
ekranie telewizyjnym.
— Proszę mi co dziesięć sekund podawać wysokość — zwrócił się do mnie. Skinąłem 
głową. Trzymając obie ręce na dźwigniach Sołtyk pochylił się, jakby chciał wejść 
w głąb 
ekranu.
— Dziewiętnaście tysięcy kilometrów — powiedziałem. Tyle dzieliło nas jeszcze od 
planety. Chmury leżały pod nami nieskończonym, jaśniejącym oceanem. Miejscami 
żarzyły 
się oślepiająco odbitym blaskiem słonecznym, gdzie indziej tworzyły się w nich 
lotne 
rozpadliny i głębokie czeluście. Kosmokrator, jak kamień uwiązany na długiej 
linie, zakręcał. 
Rosnąca siła wciskała nas w skórzane siedzenia fotel; w absolutnej ciszy 
doskonale słyszałem 
ich miarowe poskrzypywanie.
— Siedemnaście tysięcy.
Zerknąłem w bok na szybkościomierz. Robiliśmy teraz sześćdziesiąt kilometrów na 
sekundę. Gdyby rakieta z taką szybkością zetknęła się z atmosferą planety, 
nastąpiłby 
wybuch. Spojrzałem na Sołtyka. Zgarbiony, ciemny na tle pałającego ekranu, trwał 
nieruchomo z rękami na kierownikach.
— Szesnaście tysięcy trzysta.
Cały horyzont pod nami zatoczył się, przysiadł i stanął dęba. Przez rakietę 
przeleciało 
krótkie targnięcie, które rzuciło nami do przodu. W ekranie zapalił się 
fioletowy piorun i 
zgasł.
— Piętnaście tysięcy osiemset.
Znowu uderzenie słabsze od poprzedniego, lecz trwające dłużej. Fioletowe 
błyskawice 
strzelały z dziobu rakiety, rozgałęziając się w płonącą pajęczynę, przez którą 
przelatywaliśmy 
w ułamku sekundy. To były tlenowodorowe rakiety hamujące.
— Czternaście tysięcy.
Teraz od dziobu walił grzmot za grzmotem, przeszywając cały korpus pocisku. 
Głuche 
dudnienie, zrywy, opadające kaskady wybuchów, poprzedzielane krótkimi chwilami 
ciszy. 
Biała równina obłoków leżała pod nami skosem, a Kosmokrator pędził nad nią, 
lekko 
pochylony. Zrozumiałem, że zgodnie z klasycznym prawem astronautyki zaczynamy 
opisywać wokół planety spiralę.
— Dwanaście tysięcy sto.
Widać już było falowanie chmur. Pędziły coraz szybciej. W górze nad nami czarne 
gwiaździste niebo, w dole — nieskończona, mleczna równina, porzeźbiona cieniami 
i 
blaskami.
— Osiem tysięcy.
Osiem tysięcy kilometrów dzieliło nas od planety, to znaczy trzy czwarte jej 
średnicy. 
Sołtyk wciągnął głowę w barki i pochylił się jeszcze bardziej. Kosmokrator 
ryknął i 
zawibrował jak naciągnięta kwarcowa struna. Równocześnie horyzont wykonał pół 
obrotu w 
górę, położył się na bok i obsunął z powrotem w dół. To wstąpiły w akcję główne 
silniki, 
hamując nasz spadek, wyrzucanym przez dysze dziobowe strumieniem atomów. Głos 
ich w 
niczym nie był podobny do zwykłego śpiewu podróży. Rozpędzone w długiej rurze 
centralnej 
i gwałtownie wstrzymywane pędem gazy formowały u dziobu gorący obłok, przez 
który 
Kosmokrator przelatywał jak kula, drżąc i grając. Musiałem z całych sił 
krzyczeć:
— Tysiąc dziewięćset kilometrów.
Chmury to łączyły się, to rwały, pędząc w tył jak spienione fale wodospadu. Na 
ich 
równinie, świecącej matowym blaskiem masy perłowej, spostrzegłem cień pocisku, 
podobny 
do wąskiej kreski. Zapadał w jamy, znikał w głębi, by po chwili wyskoczyć na 
oświetlony 
słońcem obłok, podobny ubitej mocno, złocistej pianie.
— Sześćset kilometrów!
W werbel hamujących wybuchów wmieszał się jakiś nowy ton. Początkowo nie mogłem 
go ułowić, lecz po chwili spotężniał na tyle, że wyodrębnił się od pracy 
silników. Było to 
bardzo wysokie, aż kłujące pianie. Równocześnie spoczywające dotąd martwo 
wskazówki 
przyrządów aerodynamicznych zadrżały, jakby przez nie przeszedł niewidzialny 
prąd. Pianie 
rosło przechodząc w ostry gwizd. Wyło rozpruwane powietrze planety.
— Czterysta osiemdziesiąt!
Chmury rwały się pod pociskiem jak naciągnięte, dygocące struny. Łoskot dysz 
hamowniczych osłabł. Znowu spojrzałem na zegar: traciliśmy już szybkość 
kosmiczną, robiąc 
osiem kilometrów w sekundzie. Gęstniejąca atmosfera stawiała rakiecie coraz 
większy opór. 
Powietrze drgało zgęszczone na skrajach płaszczyzn natarcia, powodując migotanie 
całego 
obrazu w telewizorze. Chyżość Kosmokratora wciąż malała. Znów zagrzmiały serie 
wybuchów. Zegary areodynamiczne, wskazujące gęstość, ciśnienie i temperaturę 
powietrza, 
wachlowały żywo wskazówkami. Wóz, jak granat u końca lotu po krzywej 
balistycznej, 
przecinał, świszcząc, warstwy rzadkiej pary. Tuż przy nas śmigały rozchwiane 
śnieżyste 
pióropusze skondensowanych kryształków, łyskając srebrem w promieniach słońca. 
Niżej 
chmury stały pokłębioną, zwartą ścianą. Lecieliśmy naprzeciw niej z przerażającą 
szybkością. 
Jedno mgnienie i ekran zgasł jak owiany gęstym dymem.
Stada chmur pędziły rozpadając się jak spłoszone, ciężkie ptaki. Podałem 
Sołtykowi 
wysokość: 30 kilometrów, a już byliśmy w chmurach. Niezwykle wysoko wznosiły się 
na 
Wenerze! Powietrze było tak gęste, że nawet nasza stosunkowo niewielka szybkość 
wywoływała przeraźliwe wycie, przechodzące od basowo dygocących tonów do 
najwyższego 
świstu. Widoczność równała się praktycznie zeru. To pogrążaliśmy się w 
ciemnożółtym 
mroku, to wpadaliśmy w mleczną kipiel, pełną rozsianych tęcz. Sołtyk przełączał 
telewizor na 
radar, lecz wiele to nie pomogło. Skierowane w dół stożki promieni radarowych 
utykały 
bezsilnie w grzęzawisku obłoków, nie ukazując rzeźby gruntu. Lecieliśmy na 
oślep, podług 
żyrokompasu, zataczając wielki łuk wokół planety. W burozielonkawej poświacie, 
która 
wypełniała ekran, ukazywały się rozmazane kontury chmur leżących niżej, a w ich 
przerwach 
— warstwy jeszcze głębsze, aż do dna, w którym kształty zlewały się w mętną 
szarość.
Tłem słuchowym podróży był nieustanny, głuchy szum. Od długiego wpatrywania się 
w 
ekran nachodziło mnie chwilami złudzenie, że pod nami kotłuje się kipiel morska, 
a szum lotu 
jest łoskotem łamiących się fal. Złudzenie to stało się po jakiejś godzinie tak 
silne, że 
musiałem na pewien czas oderwać oczy od ekranu. Sołtyk obniżał lot coraz 
bardziej. Już 
tylko osiem kilometrów dzieliło nas od powierzchni, a widoczność wciąż równała 
się zeru. W 
chmurach, jak wskazywały przyrządy aerometryczne, znajdowała się zawiesina 
drobnych 
cząstek stałych, działająca jak pochłaniacz fal radarowych. Ciekaw byłem, co 
robi Sołtyk, 
lecz oczywiście o nic nie pytałem. Ogarnęło mnie najpierw rozczarowanie, potem 
zniecierpliwienie, wreszcie gniew: tak długo czekałem na chwilę, w której wsiądę 
do kabiny 
samolotu, i teraz, kiedy się zbliżała, po prostu bałem się, że stracę orientacją 
w tych 
przeklętych chmurach!
Obraz na ekranie zmienił się. Sołtyk przechodził na coraz krótsze i 
przenikliwsze fale 
radarowe. Falomierz nadajnika wskazywał: centymetr, pół centymetra, trzy 
milimetry… 
Naraz pełznące przez ekran masy rozwiały się i znikły. Ujrzałem powierzchnię 
Wenery — 
niestety, niewiele można było na niej rozeznać. Nierówności i garby terenu 
splatały się w 
szalonej ucieczce do tyłu w jakieś trzepoczące smugi, zielonkawe i brunatne. 
Sołtyk pracował 
teraz bez przerwy dźwigniami, to włączając silniki, to zwiększając hamowanie, aż 
pęd zmalał 
do najniższej dopuszczalnej granicy. Przebywaliśmy w sekundzie około trzystu 
metrów, lecąc 
nad wielką równiną. Wydawało mi się, że porasta ją gęsty las. Rozłożyste korony 
drzew czy 
też jakichś fantastycznych roślin, ogromne chaszcze, zagajniki, zarośla — 
wszystko to migało 
zbyt gwałtownie, by można którykolwiek szczegół poprowadzić wzrokiem. Gdy jednak 
statek 
obniżył się do czterech tysięcy metrów, ogarnęła mnie wątpliwość, czy owe 
fantazyjne 
kształty istotnie są roślinami. Zanim jednak zdołałem dobrze się im przypatrzyć, 
znikły. 
Pojawiły się płaskie, łagodnie opadające wzgórza. Gdzieniegdzie chmury nie 
sięgały do samej 
powierzchni planety. W jednej z takich luk, pośród zmieniających swoje kształty, 
leniwie 
płynących obłoków, zaciemniała sina chmura o czarnych ścianach, odbijająca się 
nieruchomością od oceanu pary. Był 10 szczyt górski. Teren podnosił się. 
Strzałka altimetru 
drgając doszła do siedmiu tysięcy metrów, Pod nami płynęły wielkie, wygarbione 
zbocza, 
czasem łysnął blask jakby odbity od lodu — to zaszkliły gładkie stoki. Potem 
gigantyczna 
panorama wypiętrzeń skalnych i głębokich dolin pogrążyła się w mgle. Pocisk 
nabierał 
wysokości. Dziewięć, dziesięć, jedenaście kilometrów. Coraz cieniej śpiewał 
rozrzedzony 
gaz, pruty dziobem Kosmokratora. Wreszcie Sołtyk zwrócił się ku mnie. Nic nie 
powiedział, 
ale w jego oczach wyczytałem, że przyszła moja godzina.
Oswaticz przejął stery od Sołtyka i podczas gdy pocisk leciał, zanurzony w 
mlecznych 
mgłach, odbyliśmy naradę. Pierwszą rzeczą było dokładne określenie składu 
atmosfery. 
Zgodnie z przewidywaniami okazała się daleko, niemal dwukrotnie rozleglejsza od 
ziemskiej. 
Ciśnienie na wysokości jedenastu kilometrów wynosiło 690 milimetrów słupa rtęci, 
a więc 
niemal tyle, co na poziomie ziemskich mórz. Chmury, według orzeczenia chemika, 
są bardzo 
rozmaitej konsystencji. Jak się zdawało, tworzą one kilka wzniesionych jedne nad 
drugimi 
pokładów. Najwyższe składają się ze spolimeryzowanego formaldehydu i cząstek 
jakiejś 
zagadkowej substancji, której dokładne zbadanie odłożono na później. Niższe 
zawierały prócz 
formaliny niewielką ilość wody. Tlenu było w powietrzu pięć procent, dwutlenku 
węgla — 
dwadzieścia dziewięć. Ż żalem pożegnałem się z piastowaną po cichu nadzieją, że 
przypuszczenia uczonych okażą się mylne i można będzie poruszać się na planecie 
bez 
skafandra tlenowego. Ponieważ lot w chmurach nie przynosił dokładnych danych o 
rzeźbie 
terenu i utrudniał badanie planety, a w dodatku manewrowanie rakietą na małej 
wysokości 
przedstawiało pewne ryzyko, postanowiliśmy lądować. Na obszarze około siedmiu 
tysięcy 
kilometrów, nad którym przelecieliśmy, nie dało się spostrzec wyraźnych oznak 
działalności 
istot rozumnych, ale w przekonaniu, że na pewno istnieją na planecie, 
postanowiliśmy po 
lądowaniu rozpocząć badania z zachowaniem niezbędnej ostrożności, na razie w 
stosunkowo 
niewielkim promieniu. Dzień miał w tej okolicy trwać jeszcze sześć dni 
ziemskich, tak że 
czasu było dosyć. Oswaticz zawrócił rakietę w stronę nizinnego kraju, który 
spostrzegliśmy 
przedtem. Pozostawało tylko zbadać dokładnie grunt i wyszukać możliwie równe 
miejsce do 
lądowania. Wyszedłem na górny pokład, żeby się przebrać, a kiedy wróciłem, już w 
skafandrze, wszyscy mnie otoczyli. Nie chciałem się z nikim żegnać. Przez wąską 
studnię 
udałem się wraz z Sołtykiem do komory dziobowej. Spoczywał tu na wyrzutni 
samolot: 
długa, wąska, stalowa kropla z daleko w tył odgiętymi skrzydłami. Ponieważ jego 
kabina jest 
hermetyczna, zdjąłem hełm, który zacieśniał pole widzenia
— A więc wie pan już wszystko — rzekł Sołtyk — prawda?
Uścisnąłem mu mocno rękę i wszedłszy na skrzydło, jednym susem znalazłem się w 
kabinie. Hełm położyłem pod siedzeniem, żeby w każdej chwili mieć go pod ręką, 
włączyłem 
światła i zegary, raz jeszcze sprawdziłem zawory aparatów tlenowych i przez 
otwory luk 
spojrzałem na inżyniera. Był podniecony, lecz starał się tego nie okazywać.
— Zaraz wystrzelimy pana — powiedział — ale przedtem sprawdzimy jeszcze raz 
łączność.
Wiedziałem, że ją sprawdzał już ze sto razy — a ostatnio nie dawniej niż tego 
dnia rano, 
lecz tylko uśmiechnąłem się do niego. Wyszedł. Zostałem sam. Zatrzasnąłem 
przezroczystą 
kopułkę nad głową, docisnąłem śruby uszczelniające i wparłem się mocno stopami w 
stery. 
Wskazówka skakała na świecącej tarczy sekundnika. Wtem w słuchawkach rozległo 
się 
lekkie piśniecie i zaraz po nim głos Sołtyka:
— No jak tam, słyszy mnie pan?
— Doskonale.
— Jesteśmy teraz na dziewięciu tysiącach metrów, szybkość dziewięćset 
dwadzieścia na 
godzinę. W porządku?
— W porządku.
— To może pan włączyć silnik. Kontakt?
— Jest kontakt — odparłem wciskając guzik zapłonu. Rubinowe oczko zażarzyło się 
w 
seledynowym półmroku.
— Pilot gotów?
— Gotów.
— Uwaga!
Rozległ się ogłuszający grzmot. Pokrywy dziobu rozpadły się i w płomieniu gazów 
wyrzutowych wyleciałem jak pocisk z lufy armatniej.
W oczy buchnął potop świateł. Jak walczący z wodą pływak zupełnie odruchowo 
wyrównałem stery. Kabina była oszklona wypukłymi szybami. W padającym zewsząd 
świetle, jak mucha w kropli jasnego bursztynu, leciałem głową naprzód przeciw 
kołującym 
mgłom i chmurom. Wycie dartego powietrza zapychało usta jak watą. Zdawało się, 
że 
kopułka trzaśnie, wgnieciona pędem. Rychło jednak utraciłem szybkość, jaką 
nadała mi 
wyrzutnia Kosmokratora, i zacząłem lecieć o własnych siłach. Patrzałem na szare, 
uciekające 
w bok mgły — wtem, jakby ktoś wsunął w nie szklany nóż, powietrze nade mną 
oczyściło 
się. Równocześnie błękitnawe światło oprowadziło brzuchy chmur jaskrawym 
konturem, 
rozległ się huczący gwizd i w dół runęły strumienie wody. Zrozumiałem, że bardzo 
blisko 
nade mną leci Kosmokrator, a zjawisko to wywołały gazy atomowe, wylatujące z 
jego dysz. 
Kopnąłem orczyk, żeby jak najszybciej wyprowadzić maszynę z niebezpiecznego 
sąsiedztwa; 
pełny odrzut rakiety, uderzając z bliska, mógł mi oderwać skrzydła.
— Halo! Jak tam, pilocie? Leci pan? — rozległ się głos w słuchawkach. 
Potwierdziłem i 
podałem kurs według żyrokompasu.
— Będziemy krążyć. Może pan schodzić w dół!
Prócz kotłujących się mgieł nie widziałem z mego siedzenia nic. Za to na małym, 
okrągłym ekranie pokładowego radaru nieprzerwanie płynęły kontury leżącego w 
dole terenu. 
Powolnym, tysiące razy wykonywanym ruchem położyłem maszynę na skrzydło i 
zacząłem 
spadać jak kamień. Na Ziemi nie musiałbym nawet patrzeć na altimetr; gdyż 
pozorna 
wielkość dostrzegalnych w dole przedmiotów, jak dróg czy rzek, przy pewnym 
doświadczeniu nieźle orientuje, tu jednak wpatrywałem się w jego tarcze, bacząc 
zarazem na 
ekran radaroskopu. Kiedy szybkość upadku stała się zbyt wielka, bardzo powoli 
wyprowadziłem maszynę z piki. Byłem w samym pułapie chmur i lecąc wpadałem i 
wypadałem na przemian z ich puszystych kłębów. Na dole nie było jednak ani śladu 
owej 
porosłej lasem równiny. Defilowały tam długie i szerokie, podobne do zastygłych 
ciemnych 
fal, nagie grzbiety. Zakomunikowałem to Sołtykowi.
— Weź pan półtora stopnia na wschód — powiedział. — I co tam z pańskim 
pelengiem? 
Kiepsko go słychać.
Miał na myśli sygnały radiowe wysyłane automatycznie przez moje radio, dzięki 
którym 
na pokładzie Kosmokratora można było określić, gdzie znajduje się samolot. Słowa 
inżyniera 
zaniepokoiły mnie nieco, gdyż i ja dosyć źle go słyszałem. Odbiór zacierały 
chwilami 
zakłócenia w postaci lekkich trzasków. Zgodnie z poleceniem położyłem samolot w 
lewy 
wiraż i leciałem tuż pod chmurami, starając się nie tracić wysokości, żeby 
ogarnąć wzrokiem 
znaczniejszą przestrzeń. Nie było to łatwe: co kilkadziesiąt sekund wpadałem w 
chmury, z 
których wynurzałem się opuszczając maszynę w dół. Taka zabawa „w chowanego” 
trwała 
dosyć długo.
Wolałem nie zdawać się na radar, ponieważ w ekranie widoczny był tylko 
stosunkowo 
mały wycinek przestrzeni. Dlatego skwapliwie poszukiwałem każdego okna w 
chmurach, a że 
miejscami opadały bardzo nisko, coraz częściej przelatywałem kilkaset zaledwie 
metrów nad 
wyniosłościami terenu. Nie była to równina, nie były jednak i góry: coś w 
rodzaju 
ogromnych, kaskadami schodzących, naturalnych stopni jakiejś skały, jak mogłem 
sądzić z 
ich gładkiej powierzchni. Stopnie te, a raczej terasy, szły przez całą widoczną 
przestrzeń 
falistymi liniami. Pomyślałem, że, być może, znajdzie się terasa dość rozległa, 
by mógł na 
niej wylądować Kosmokrator, i przez kilka minut leciałem równolegle z ich 
przebiegiem, ale 
zaczęły się wznosić i łamać stając skosem jak talie olbrzymich, rozsypanych 
kart, więc 
zawróciłem. Sołtyk rozmawiał ze mną pytając o warunki lotu i widoczność. 
Odpowiadałem 
skąpo, gdyż gniewało mnie, że nie mogę odnaleźć zalesionej równiny. Las musiał 
się przecież 
gdzieś kończyć i tam należało liczyć na dobre lądowisko. Zrezygnowałem wreszcie 
z 
poszukiwań nad monotonnym, choć niezwykłym krajobrazem i poleciałem prosto przed 
siebie. Rychło spośród terasowatych stopni wynurzył się obły, niski wał ziemny, 
pełznący na 
wschód jak olbrzymia, łagodnie wijąca się gąsienica. „Być może, jest tam coś w 
rodzaju 
płaskowyżu” — pomyślałem i naciskając orczyk pomknąłem w tę stronę. Dalej teren 
stał się 
trochę niewyraźny. Zaścielała go niska, przyziemna mgła, nad którą wznosił się 
tylko ów wał 
ziemny, coraz wyższy i nierówniejszy. Tu i ówdzie odchodziły od niego łańcuchy 
wzgórz. 
Kiedy spojrzałem przed siebie, na horyzoncie stanął ciemny masyw. Były to góry. 
Leciałem 
jeszcze prosto, raczej z ciekawości, jak też wyglądają góry na obcej planecie, 
bo trudno było 
liczyć na lądowisko wśród dzikich skał. Łańcuchy wzgórz przechodziły w coraz 
wyższą i 
bardziej stromą barierę, której szczyt miejscami pływał już w chmurach. Dalszy 
wypad w tę 
stronę był bezcelowy. Postanowiłem zawrócić. Po prawej stronie, już nie w dole, 
lecz niemal 
na wysokości samolotu, wznosiły się wypukłe, obłe stoki, pogrążone w stromych 
osypiskach 
dziwnie jasnej, prawie białej barwy. Wtem bariera rozwarła się na podobieństwo 
kamiennych 
wrzeciądzów. Zobaczyłem czarne jezioro, odbijające w sobie obłoki, zwory 
skalnych ścian i 
schodzące ku brzegom jęzory piargów. Czyżby to naprawę była woda? Wprowadziłem 
maszynę w bramę skalną i zacząłem się opuszczać. Ciekawość ta mogła mnie drogo 
kosztować, gdyż, jak to było zresztą do przewidzenia, w przesmyku ciągnął 
gwałtowny prąd 
powietrzny, który porwał mnie, rzucił w górę, a potem wessał w dół z taką siłą, 
że omal nie 
skapotowałem na środku jeziora. Musiałem postawić maszynę niemal dęba i dać 
pełny gaz, 
żeby się wyrwać w przestrzeń. Przez mgnienie byłem tak blisko, że wyraźnie 
widziałem 
łamanie się drobnych fal i przeświecające przez wodę głazy dna. A więc jednak 
udało mi się. 
Odkryłem idealne miejsce do lądowania, a raczej wodowania: Kosmokrator mógł 
opuścić się 
na jezioro. Trzeba było tylko wypatrzeć dobre podejście, gdyż z trzech stron 
wznosiły się 
groźne, urwiste skały. Podciągnąłem samolot na trzy tysiące metrów, żeby objąć 
całą 
panoramę górskiej okolicy. Już od dłuższej chwili czułem, że coś się zmieniło, 
lecz nie 
mogłem się początkowo zorientować, co takiego. Nagle drgnąłem: w słuchawkach nie 
rozlegało się już ciche brzęczenie, wskazujące, że pracują na odbiorze. 
Dotknąłem kontaktu: 
był włączony.
— Halo, inżynierze Sołtyk — powiedziałem. — Inżynierze Sołtyk!
Cisza. Pokręciłem gałką regulatora. Zatrzeszczało raz i drugi. Wtem całymi 
seriami 
posypały się długie i krótkie trzaski. Chociaż nie, to nie były zwykłe trzaski, 
jakie sprawiają 
wyładowania elektryczne, ale rwące się wciąż zawodzenia, w których trafiały się 
nawet na 
poły melodyjne frazy. Przekręciłem regulator dalej. Głosy znikły. Znowu zacząłem 
wywoływać rakietę. Nie było odpowiedzi. Zwiększyłem prąd w lampach, ryzykując, 
że je 
spalę. Bez rezultatu. Teraz nie patrzałem już w dół, lecz starając się zachować 
spokój 
kontrolowałem wszystkie przewody. Począwszy od laryngofonu, krok za krokiem 
sprawdzałem połączenia — wszystko było w porządku, wszystko grało, kontrolka 
anteny 
wskazywała, że sygnały idą w przestrzeń, a jednak rakieta nie odzywała się. 
Wyjrzałem na 
chwilę w dół, żeby się zorientować, gdzie jestem — i zakląłem. Byłem nad 
zalesioną 
równiną. Formacje dziwacznych krzewów ciągnęły się nieskończonymi ławicami w 
dal, ginąc 
pod niskimi chmurami, z których padało mocne, białe światło. Na dole śmigały 
dziwaczne 
kształty, jakby pióropusze, festony, grzywy, mieszały się barwy ciepłe i zimne, 
seledyn, żółć, 
prawie czarna zieleń — doprawdy, był to niezwykły las. W tej chwili nie miałem 
jednak 
ochoty zająć się nim dokładniej. Znów powróciłem do radia, znów sprawdzałem 
połączenia 
— gdy wtem przyszła mi myśl, od której lód poszedł po kościach. A jeżeli 
rakieta, 
zaatakowana czy w tragicznej katastrofie, zginęła i jestem tu jedynym żyjącym 
człowiekiem?
To było mocne. Przez krótką chwilę oddychałem głęboko, czując, jak powoli 
ustępuje 
ohydne uczucie strachu. Potem zaciąłem zęby, raz jeszcze spojrzałem na płynący 
pode mną 
las i zastanowiłem się, co robić. Paliwa miałem jeszcze na niespełna dwie 
godziny lotu. Tlen 
mógł mi wystarczyć na znacznie dłużej, nawet na dwa dni. Z żywnością było gorzej 
— tylko 
trochę koncentratu i dwa termosy z kawą. Krążyć aż do opróżnienia zbiorników nie 
miało 
sensu, bo szansę przypadkowego ujrzenia rakiety w chmurach były przy niskiej 
powłoce 
chmur znikome. Natomiast gdybym wylądował, mógłbym i popracować koło radia (tak 
myślałem, choć nie łudziłem się, że mi to dużo pomoże), i w razie, gdyby rakieta 
przelatywała 
nad okolicą, dać towarzyszom znaki albo wzbić się za nimi w powietrze. Wydało mi 
się to 
najlepszym wyjściem z sytuacji. Postanowiłem wylądować; trzeba było znaleźć 
odpowiednie 
miejsce. Samolotowi memu, który był zaopatrzony w specjalne klapy hamownicze, 
starczyłoby do lądowania z pięćdziesiąt metrów jako tako równej powierzchni. 
Obniżyłem 
się, potem coraz bardziej zacząłem się przyciskać do gruntu, aż wreszcie 
leciałem na 
minimalnej szybkości niemal nad samymi wierzchołkami drzew. Jakież było moje 
zdumienie, 
kiedy przekonałem się, że nie były to wcale drzewa ani w ogóle żadne rośliny, 
lecz wysokie, 
niesamowicie ukształtowane ni to kryształy, ni to nacieki mineralne. Miejscami 
grube, lite 
żyły czarnozielonkawej masy, jakby oblane szkliwem, splatały się wznosząc w górą 
krzaczaste pęki ogromnych igieł, gdzie indziej sterczały ich palczaste kłęby, 
baldachimy, 
bulwy, jakieś węzły wielobarwnej skały, połyskujące zimno jak lód. O tym, żeby 
posadzić tu 
maszynę, nie było nawet mowy. Leciałem więc prosto przed siebie, w nadziei, że 
martwy las 
skończy się wreszcie, i zwiększałem szybkość, aż docisnąłem rączkę gazu do 
końca. Silnik 
huczał równomiernie i gdyby nie moja fatalna sytuacja, mógłbym się rozkoszować 
istnym 
kalejdoskopem barwnych łamańców, które migały w dole, chowając się pod 
skrzydłami. 
Znienacka słuchawki zachrypiały i w ulewie przeraźliwych trzasków usłyszałem 
głos Sołtyka:
— Pilocie, odezwij się! Pilocie!
Natychmiast odpowiedziałem, lecz słowa zamilkły. Po kilkudziesięciu sekundach 
napiętego wyczekiwania znowu usłyszałem głos Sołtyka. Tym razem mówił 
najoczywiściej 
do kogoś:
— Nie odzywa się od dwudziestu minut.
— Czy będziemy krążyć dalej? — spytał drugi głos, jak mi się zdawało, Arseniewa.
— Inżynierze! — krzyknąłem. — Uwaga, Kosmokrator!
— Będziemy krążyć — odparł Sołtyk. Znowu zacząłem mówić, potem wołać, ale nie 
słyszał mnie. Za to ja słyszałem urywki słów: porozumiewał się z towarzyszami. 
Spojrzałem 
na mój pelengator. żeby mi wskazał kierunek, w którym mam szukać rakiety, lecz 
zamiast 
jednego świecącego ząbka dostrzegłem na okrągłej tarczy przyrządu istny chaos 
roziskrzeń. 
Przypominało to obrazy, jakie wywołuje zakłócenie odbioru radarowego za pomocą 
listków 
folii aluminiowej. Ogarnęła mnie wściekłość. Głos Sołtyka zaczął słabnąć, 
wreszcie rozpłynął 
się zupełnie w rosnącym trzeszczeniu.
Kręcąc regulatorem posłyszałem po raz drugi tajemnicze, jękliwe dźwięki — i 
nagle ręka 
zamarła mi na gałce.
— Czy nie jest to czasem… radio mieszkańców Wenery?
Do diabła, to było możliwe! Przerywane dźwięki mogły być czymś w rodzaju naszych 
znaków Morsego. Nie mogłem się jednak nad tym dłużej namyślać, bo w wielkiej 
odległości, 
na samej granicy widnokręgu, ukazała się bariera skalna, biegnąca od skrytego za 
horyzontem 
jeziora górskiego, które zostało kilkanaście kilometrów na wschód po mojej lewej 
ręce.
Obszar martwego lasu urywał się tu równą linią, idącą w obie strony prosto jak 
strzelił. 
Dalej ciągnęła się równina, powyginana w łagodne, zaokrąglone garby i równie 
niewielkie, 
płytkie zapadłości. O lepszym lądowisku nie mogłem marzyć. Grunt był, o ile 
mogłem 
ocenić, gładki jak wypolerowana skała. Nad ostatnimi rzędami martwych drzew 
zamknąłem 
dopływ paliwa. Wydało mi się, że martwy las jest oddzielony od równiny wąską, 
ciemną 
smugą, jakby rowem, lecz musiałem skupić uwagę na sterach. Wysunąłem klapy i 
pociągnąłem drążek na siebie. W nagłej ciszy skrzydła samolotu wydały opadający, 
niski ton. 
Nastąpiło miękkie uderzenie, potem drugie. Dotarłem kołami. Maszyna potoczyła 
się krótko i 
znieruchomiała. Nieznacznie przechylona, stała na pofałdowanej pochyłości 
gruntu. Gruntu 
planety Wenus.
PILOT
Długą chwilę siedziałem w kabinie, niepewny, co robić. Raz jeszcze pochyliłem 
się nad 
aparatem radiowym. Regulator przemknął po całej skali. Wszystkie zakresy 
milczały. Z eteru 
nie dobiegał najlżejszy szmer. Dałem temu spokój. Wyciągnąłem spod siedzenia 
hełm i 
nałożyłem go. sumiennie dociągając jeden po drugim automatyczne uchwyty. Z raka 
na 
dźwigni, która otwiera kopułkę, zatrzymałem się na mgnienie — i szarpnąłem 
mocno. 
Szklany dach pojechał do tyłu. Skontrolowałem jeszcze spojrzeniem malutki, 
ciemnozielony 
ekran radaroskopu, który palił się wewnątrz hełmu, dotknąłem kurka aparatu 
tlenowego i, 
przełożywszy nogą przez burtę, stanąłem na skrzydle.
Wiem, że nie uda mi się opisać widoku, jaki ujrzałem. Mogę wyliczać jego 
szczegóły, ale 
nie potrafię uchwycić tego zasadniczego, wszechobecnego tonu, który powodował, 
iż od 
pierwszego wejrzenia czuło się, że to nie jest Ziemia. Chmury posuwały się 
wolno, 
białe, zupełnie białe jak mleko. Na Ziemi widuje się podobne, lecz są to tylko 
lekkie obłoki i 
pierzaste, wysokie cirrhusy, tutaj zaś cały nieboskłom osłonięty był gładką, 
mleczną oponą. 
W silnym świetle rozpościerała się kraina płaskich pagórków i płytkich, 
nieckowatych 
zagłębień, suchych, niczym nie porosłych, barwy ciemnoczekoladowej. 
gdzieniegdzie 
pokrytych jaśniejszymi plamami. Jakieś siedemset metrów z tyłu za ogonem 
samolotu 
równina urywała się ku martwemu lasowi. Nie przechodziła weń na tym samym 
poziomie: 
granicę stanowił uskok tak wysoki, że ponad jego brzeg wystawały tylko 
poplątane, 
błyskające odbitym światłem korony martwych drzew. Zeskoczyłem na ziemię. Grunt 
nie 
poddał się pod stopą. Nacisnąłem podkutym obcasem: nie został najsłabszy ślad. A 
jednak nie 
było to wcale podobne do nagiej skały. Odwróciłem się plecami do martwego lasu. 
Poprzez 
skrzydło samolotu widziałem coraz dalsze, jednakowo równomierne fałdy równiny, 
na 
horyzoncie, pośród oparów żółtawej mgły, stały ciemnymi sylwetkami góry.
Znów spojrzałem pod nogi. Wydobyłem z zewnętrznej kieszeni kombinezonu składany 
nóż i uderzyłem ostrzem w tajemniczą substancję. Kilka razy odskoczyło; 
znalazłem jednak 
miejsce, gdzie powierzchnia była pokryta malutkimi dziurkami, jak skamieniała, 
wygładzona 
gąbka. Udało mi się odłupać spory kęs, który podrzuciłem na ręce. Był 
jasnobrunatny i lekki. 
Lekki jak… bakelit.
Bakelit! Jakże żałowałem, że jestem sam! Nie myślałem w tej chwili o utracie 
łączności 
ani o tym, co będzie ze mną za kilkanaście godzin, lecz po prostu chciałem mieć 
przy sobie 
kogoś z towarzyszy, ażeby podzielić się z nim niesłychanym odkryciem. Raz 
jeszcze, ale 
innymi już oczami, obejrzałem brunatny krajobraz. Było w nim coś niepokojącego, 
ale co? 
Przedtem tego nie widziałem. Przypominał… tak, do czegóż był podobny? Nagle 
zrozumiałem: całe otoczenie wyglądało nieprawdziwie, jak olbrzymia dekoracja 
teatralna. Tu 
kryła się przyczyna niepokoju. Dekoracja wielkości sceny czy nawet pola — zgoda, 
ale tu 
leżały dziesiątki, może nawet setki kilometrów kwadratowych bakelitu czy 
podobnej do niego 
masy — sztucznej masy plastycznej, z jakiej na Ziemi wyrabia się bibularze i 
pióra wieczne! 
Było w tym coś groteskowego, a zarazem niesamowitego.
Wciąż jeszcze stałem przy samolocie, niepewny, co robić dalej. Odszedłem 
kilkanaście 
kroków w stronę martwego lasu i raptem wróciłem pośpiesznie, prawie biegiem, bez 
żadnego 
uzasadnienia, bo przecież radio miałem w skafandrze, tak że sygnały rakiety, 
gdyby się 
odezwała, mogłem usłyszeć, ale… jednak wróciłem. Nie był to nawet lęk, który 
mnie do tego 
zmusił, lecz gwałtowne poczucie, nie dające się zrazu opanować, obcości. Obce 
było to nisko 
nawisłe, białe niebo, mimo chmur bijące tak mocnym blaskiem, obcy bezruch 
powietrza, obca 
pokryta płaskimi garbami równina, na której buty wydawały przy chodzeniu dziwny, 
suchy 
stukot…
Usiadłem na skrzydle samolotu, obracając w ręku nóż, patrzałem na niedaleki 
skraj 
równiny obrywającej się ku martwemu lasowi i rozważałem. Jeśli nie połączę się z 
towarzyszami do czterdziestu ośmiu godzin, zabraknie mi powietrza. Wtedy 
pomyślę, co z 
sobą zrobić. Na razie jednak mam tlen, żywność i samolot. Cóż więc począć? To, 
co jest 
moim obowiązkiem: badać planetę. Brzmi to nieźle — roztrząsałem dalej — ale co 
będzie, 
jeśli rakieta zjawi się, gdy będę daleko od samolotu? Zanim do niego dobiegnę, 
zniknie w 
chmurach, i przepadnie ostatnia, być może, szansa ocalenia. A więc siedzieć na 
skrzydle 
samolotu i oczekiwać wybawienia? Mój szef w centralnej służbie lotniczej miał 
ulubione 
pytanie, które stawiał zwykle nowicjuszom: co ma zrobić pilot w razie 
przymusowego 
lądowania na bezludziu, w górach albo na pustyni? Wszystko, co możliwe — 
brzmiała 
odpowiedź. — A potem, jeśli tego mało? — Potem to, co jest niemożliwe! — Być 
może, 
brzmi to trochę prostacko i naiwnie, lecz jeden z moich kolegów wyszedł z 
lotnych piasków, 
w których rozbił maszynę pocztową, po pięciodniowym marszu, bez kropli wody w 
ustach, 
choć uczeni twierdzą, że człowiek umiera bez wody wcześniej. Kiedy go pytano, o 
czym 
myślał idąc, zacytował powiedzenie naszego szefa.
Historię tę przypomniałem sobie w porę. Należało wziąć pod uwagę rozmaite 
czynniki — 
najważniejszy był fakt, że planeta jest zamieszkała. Czy nie jest ogromną 
lekkomyślnością 
zostawić samolot bez opieki? Jest, oczywiście, że jest, ale cóż innego zrobić? 
Wskoczyłem 
raz jeszcze na skrzydło, wziąłem z kabiny mały miotacz promieni, stożkowaty 
aparat z 
szeroką rękojeścią, przewiesiłem go sobie przez ramię i poszedłem w stronę 
uskoku. Za 
chwilę znalazłem się nad jego brzegiem.
W dole, sięgając gdzieniegdzie szczytami poziomu, na którym stałem, wznosił się 
martwy 
las. Oko błądziło pośród krzaków o długich, lśniących pręcikach, wśród 
stożkowatych 
stalagmitów, jakichś mas wpółprzejrzystych, rozpłaszczonych wielkimi kłębami jak 
zwoje 
węży, brylastych sopli, najeżonych kolcami, podobnych do olbrzymich korali i 
polipów. Były 
to jakby sztucznie wyrzeźbione rośliny, które mróz maluje na szkle, pomnożone 
przez 
wszystkie barwy tęczy. Ich wierzchołki, błyskające załamywanym światłem, 
sprawiały 
złudzenie falującej powierzchni morza. Po pewnym czasie zauważyłem, że twory te 
nie były 
rozmieszczone zupełnie chaotycznie. Tu i ówdzie dawał się spostrzec pewien ład w 
ich 
ustawieniu. Niedaleko od mego punktu obserwacyjnego brzeg uskoku wznosił się o 
kilka 
metrów. Wszedłem na ów z jednej strony podcięty garb, żeby objąć wzrokiem 
większą 
przestrzeń. Jakieś trzysta metrów ode mnie w głębi martwego lasu znajdowało się 
obszerne 
wgłębienie. Okalające je mineralne żywopłoty były niższe od innych i posiadały 
kształty 
bardziej zaokrąglone. Sam środek wgłębienia zdawał się zupełnie gładki i 
otoczony 
pierściennym wałem, lecz nie mogłem stwierdzić tego na pewno, bo częściowo 
przesłaniały 
go szczyty bliższych drzew. Za to wyraźnie widziałem, że im dalej odbiegam 
wzrokiem od 
tego miejsca, tym wyższe i ostrzej rozgałęzione są martwe drzewa. Postanowiłem 
zejść na dół 
i obejrzeć je z bliska. Próg, którym kończyła się równina, urywał się wszędzie 
pionowo. Od 
poziomu martwego lasu dzieliło mnie nie więcej niż cztery metry. Zawahałem się. 
Tuż pode 
mną stały krystaliczne twory, lśniące czystym, nieruchomym blaskiem. Ciekawość 
przemogła. W ostatniej chwili, gdy opuszczałem się na rękach po stromej ścianie, 
przemknęło 
mi przez myśl, czy aby konstruktorzy skafandrów przewidzieli możliwość 
wykonywania w 
nich skoków, i odepchnąwszy się lekko, poleciałem w dół. Wylądowałem na rękach i 
nogach 
w głębokim przysiadzie. Odwróciłem się plecami do ściany progu. Przede mną stał 
martwy 
las.
Wyglądał teraz inaczej niż z wysoka. Doprawdy miał coś w rodzaju szklistych pni, 
rozszczepionych w górze na ostre odnogi. Wyżej i niżej, tuż nad głową i przy 
samym gruncie, 
sterczały iglice, obsypane drobniejszymi igiełkami, niby liście, niby rogi, a we 
wszystkich 
przelewały się i mieniły głębokie tęcze.
Przed zejściem wycelowałem żyrokompas na widoczne w oddali zagłębienie. 
Sprawdziwszy teraz kierunek, ruszyłem w głąb lasu, z trudem stawiając nogi w 
gęstwie 
chrupiących i zgrzytających przenikliwie odłamków. Podkute buty roztrzaskiwały 
szczątki 
fioletowych kryształów. Pnie martwych drzew posiadały budowę śrubową, jakby 
splecione z 
grubych szklanych lin. Wszystkie były prawoskrętne. Starałem się utrzymać 
kierunek, lecz 
przychodziło to niełatwo. Co kilka kroków spoglądałem na kompas. Parę razy 
ugrzązłem w 
zaciskających się szeregach wysokich „rogów jelenich” i musiałem wybierać inną 
drogę. 
Klucząc i kołując zbliżałem się jednak do celu; przekonywały mnie o tym 
ukazujące się 
obficie zaokrąglone i nadtopione kształty tworów mineralnych. Coraz mniej było 
promieni, 
iglic i szpad krystalicznych, pojawiały się za to migotliwe, tęczujące formy jak 
zastygłe 
wodotryski, wsparte o grunt znieruchomiałymi strumieniami grubości ramienia 
męskiego. 
Przeciskając się między nimi aż oczy mrużyłem od buchających blasków, nagłych 
roziskrzeń, 
łyśnięć i przyćmień. W gęstwinie zapalały się brylantowym trzepotaniem błękity, 
żółcie, 
fiolety i karminy. Czasem jakaś wypukła powierzchnia, świecąca z oddali szczerym 
srebrem, 
przy zbliżeniu gasła i stawała się matowa, jakby przyprószona popiołem. W pewnej 
chwili 
utknąłem w wąskim przejściu miedzy konarami zastygłej fontanny. Targnąłem się i 
przeszkoda pękła z dźwiękiem tak silnym, że się przeląkłem. Wydało mi się, że 
pękła 
pokrywa hełmu.
Dalej pnie rozpłaszczały się, pochylały ku ziemi, spajały ze sobą rozwiniętymi 
na 
wszystkie strony konarami, jakby je zgniotła niewidzialna siła. Od dłuższej 
chwili migały mi 
w oczach czerwonawe błyski. W ulewie bijących zewsząd barw nie zwróciłem na to 
zrazu 
uwagi sądząc, że to światła z zewnątrz załamują się w szklanym okienku hełmu, 
lecz nagle 
czerwony blask spotęgował się i zobaczyłem, że tryska z wnętrza hełmu. Nad 
ekranem radaru 
mieści się matowa kulka, wskaźnik aparatu wrażliwego na promieniowanie 
radioaktywne. Na 
Ziemi wchodziliśmy w skafandrach do komory doświadczalnej, w której środku stało 
naczynie ze sporą ilością silnego pierwiastka promieniotwórczego. Gdy się do 
niego 
podchodziło, w środku matowej kulki zaczynał się żarzyć czerwony punkt, który w 
miarę 
zbliżania się do źródła promieni rósł coraz bardziej jak rozdmuchiwany węgielek. 
Teraz 
wskaźnik nie żarzył się, lecz płonął niby olbrzymie, krwawe oko, wypełniając 
wnętrze hełmu 
rozsiana czerwienią. Przystanąłem. Blask stał się tak silny, że utrudniał 
patrzenie przez 
okienko hełmu. Panowało tu potężne promieniowanie; należało jak najszybciej 
wycofać się z 
niebezpiecznego miejsca. Poszedłem kilka kroków w bok, schylając głowę pod 
nawisłymi 
stalaktytami. Czerwony blask osłabł. Ruszyłem dalej, przekraczając skręcone jak 
korzenie 
żyły błyszczącej masy. Znowu się wzmógł. Miałem w kieszeni ręczny indykator 
radioaktywności, podobny do malutkiego pistoletu z samoświecącą skalą w miejscu, 
gdzie 
zwykły pistolet posiada kurek. Podniosłem lufę przyrządu. Martwy las nie był 
ustroniem tak 
idylicznym, jak się to mogło wydawać z daleka. Wskazówka aparatu tańczyła jak 
szalona, raz 
po raz przebiegając do końca skali i uderzając weń z taką siłą, jakby chciała 
złamać 
zagradzającą śrubkę.
Robiło mi się coraz goręcej, pot ciekł z czoła; nie było to spowodowane 
zdenerwowaniem, 
bo termometr wskazywał 68 stopni Celsjusza. Na dobrą sprawę należało zrezygnować 
z 
dalszej drogi. Wędrówka w takich warunkach mogła mnie drogo kosztować. 
Wiedziałem, że 
kombinezon nasycony jest substancją pochłaniającą promieniowanie, lecz był zbyt 
cienki, 
żeby stanowić dlań poważniejszą zaporę. Tu trzeba się było udać w ubiorze 
specjalnym, 
znacznie cięższym, opancerzonym blachą kameksową. Mieliśmy takie w 
Kosmokratorze. 
Gdy o tym pomyślałem, przyszła refleksja, że być może nigdy już nie zobaczę 
Kosmokratora, 
więc warto mimo wszystko iść dalej. Tymczasem obracałem się wkoło, kierując 
przed siebie 
lufę przyrządu. Promieniowanie rosło i opadało skokami. Zauważyłem, że jest 
najsilniejsze, 
kiedy zwracam przyrząd na błękitnawe, szklane pnie, grubsze i większe od innych, 
a stojące z 
dala od siebie, tak że naraz widziałem najwyżej dwa. Podszedłem do takiego pnia. 
Nie był 
zupełnie przejrzysty, jak mi się początkowo zdawało. Złudzenie to spowodowały 
odbite w 
powierzchni, poskracane i rozciągnięte obrazy otoczenia. Kiedy zbliżyłem doń 
głowę, 
czerwone światło wewnątrz hełmu zapłonęło gwałtownie, jakby to jakaś żywa istota 
ostrzegała mnie przed niebezpieczeństwem. Wewnątrz pnia pod warstwą 
przezroczystą biegł 
wąski pas, a raczej cylindryczna smuga nie ustalonej barwy, gdyż zależnie od 
kierunku 
spojrzenia raz stawała się czarnoruda, a raz — srebrzysta jak pęcherz powietrza 
pod wodą.
Pośpiesznie wycofałem się z tego miejsca. Czerwona kulka gasła powoli, wydając 
ciemnorubinowe żarzenie. Teraz, wiedząc już, czego mam unikać, poszedłem według 
wyznaczonego azymutu, starając się dużym łukiem omijać błękitnawe pnie. Niebawem 
znikły 
zupełnie, lecz mój „pistolet”, czulszy od czerwonej lampki, wciąż wskazywał, że 
cały grunt 
promieniuje, choć znacznie słabiej. Niebezpieczne jest nie tyle natężenie 
promieniowania, ile 
czas, przez jaki organizm jest wystawiony na jego działanie. Dlatego tarcza 
przyrządu jest, 
wyskalowana w jednostkach czasu. Odczytałem z niej, że w terenie, przez jaki 
teraz szedłem, 
mogę bez obawy złych następstw przebywać najwyżej pół godziny. Przyśpieszyłem 
więc 
kroku i rychło stanąłem przed kłębowiskiem form niepodobnym do niczego, co 
napotkałem 
dotąd.
Minerał pozlewał się w palczasto narosłe, strome wzniesienie, pokryte ogromnymi 
baniami 
i bąblami. Myślę, że podobnie wygląda piana z mydła pod silnym szkłem 
powiększającym. 
Niezwykłość tej masy powiększało jeszcze to, że w jej wnętrze wtopione było 
mrowie 
srebrnych kuleczek. Tak musiałby się przedstawiać rój owadów, zalany w locie 
falą płynnego 
bursztynu. Spróbowałem wspiąć się na szklane wzniesienie, lecz obsunąłem się 
natychmiast. 
Przez chwilę miałem wrażenie, że jestem w kraju z bajki: rycerz pod szklana 
górą. Począłem 
iść równolegle do zapory. Gdzieniegdzie podobna była do stężałej fali na pełnym 
morzu — 
wrażenie to potęgował rozwichrzony, frędzlasty grzbiet. Dostęp pod samą ścianą 
„fali” 
utrudniały istne kłębowiska niby szklanych ośmiornic, zespolonych wiszącymi w 
powietrzu 
ramionami, które miejscami odłupały się i zaścielały grunt wypukłymi odłamkami. 
Spróbowałem stłuc wielki pęcherz na zboczu, używając do tego podkutego buta. 
Trzasnął, ale 
kiedy postawiłem nogę na wyszczerbionej powierzchni i podniosłem się, resztka 
skorupy 
rozpadła się pod ciężarem na drobne szczerby, a ja znalazłem się z powrotem na 
dole. 
Powtórzyłem manewr w innym miejscu z takim samym skutkiem, przy czym kończyste 
odłamki omal nie rozcięły kombinezonu. Zrezygnowawszy z prób poszedłem dalej, 
zakręcając ku wschodowi, jak mnie o tym pouczył kompas, gdyż przezroczysta 
zapora 
ciągnęła się wielkim łukiem. Niebawem stanąłem przed wąską jak komin w skałach 
wnęką 
szklanego muru. W jego głębi świeciły nieprzeliczone miriady wtopionych 
srebrnych 
kuleczek. Pochłonięty dziwnym widokiem, zbliżyłem oczy do pionowej powierzchni 
przełomu, jakby gigantycznej szczeliny lodowca, i osłupiałem: z tamtej strony 
wychylał się 
ciemny potwór ze spiczastą głową i uszami rozłożonymi na kształt nietoperzowych 
skrzydeł. 
Dół jego ciała rozpływał się w mętnym obłoku. Cofnąłem się i zobaczyłem, że to 
moje własne 
odbicie zniekształcone krzywą powierzchnią.
Począłem szukać chwytów. Z największą trudnością, wyzyskując każdą wklęsłość, 
wspiąłem się na wybrzuszenie ściany. Coraz dotkliwiej odczuwałem nieznośny upał; 
niewiele 
pomogło elektryczne urządzenie chłodzące, wszyte w kombinezon, które włączyłem 
jeszcze 
przedtem. Balansowałem na końcach palców, starając się rozłożonymi rękami 
znaleźć coś w 
rodzaju chwytu. Dziwiło mnie wciąż rosnące tętno mego serca; pulsy dudniły coraz 
mocniej, 
mocniej i mocniej… ależ to nie było tętno!
Jednym susem znalazłem się na dole. Nie bacząc na ślizgające się pod butami 
odłamki, 
biegnę szukając, skąd da się ujrzeć całe niebo. Wysoko jaśnieje nieskalana, 
mleczna powłoka 
chmur. Powolne huczenie podnosi się, rośnie, zbliża. Pomiędzy warstwami obłoków 
prześwituje jak ciemna ryba obły, długi kształt: Kosmokrator!
Wołam, krzyczę do mikrofonu, równocześnie pędząc w stronę równiny, do samolotu! 
Obijam się boleśnie o zastygłe formy, padam na kolana, zrywam się i znowu 
wywołuję 
rakietę. Huczenie zmienia się. Pocisk opuszcza dziób i kładzie się w skręt. 
Zaczyna opisywać 
ciasną spiralę. Jego korpus, ciemny na białym tle, powiększa się. Zza sterów 
strzela słup 
ognia, jaśniejszego od chmur. Skaczę od jednego pnia do drugiego, wbiegam na 
nieprawdopodobne szklane mostki, przesadzam nieruchomo świecące złomy, a płynący 
z 
góry miarowy głos silników rośnie, przechodzi w ogłuszający łoskot i znowu 
oddala się, 
cichnie… Rakieta wciąż krąży schodząc na niebezpiecznie małą wysokość. Nie 
patrzę w jej 
stronę, muszę uskakiwać w bok przed kryształami sterczącymi w powietrzu jak 
szpady. Wtem 
drogę zamyka gęstwa szklanych żył, próbuje wziąć ją skokiem i odpadam, pot 
ścieka mi na 
oczy, nie mam już tchu, by wołać do mikrofonu — bryła jakaś usuwa mi się spod 
stóp, tracę 
równowagę, padam.
Zrywam się jak szalony, chcę na oślep rzucić się na przeszkodę, gdy tuż nad 
uchem 
rozlega się głos cichy, ironiczny:
— Spokojnie… pilocie!
To nie radio się odezwało. To głos we mnie, od którego nagle nieruchomieję. Nie 
ma tędy 
drogi. Muszę zawrócić. Znowu zaczynam biec i słyszę, jak słabnie dudnienie 
silników. 
Odwracam się, staję. Rakieta rozpływa się w chmurach jak widmo, głos silników 
przechodzi 
w niskie huczenie, coraz lżejsze i dalsze, jeszcze chwila — i nie dobiega już 
żaden dźwięk, 
żaden szmer, tylko mój zziajany oddech potęguje się w metalowym wnętrzu hełmu, 
słuchawki wciąż milczą, a wokoło świecą najpiękniejszymi barwami błękitne, 
złote, 
malinowe kryształy i jest cisza, zupełna cisza…
Siadam na płaskim odłamie i czekam… Czekam pięć minut, dziesięć, piętnaście. 
Obłoki 
płyną wciąż w jedną stronę; od wytężonego wpatrywania się w ich przenikliwą 
białość oczy 
zachodzą łzami, które ściekają po twarzy, i nie są to tylko łzy odruchowe…
To koniec — myślę i natychmiast odpowiada mi ten sam głos, co przedtem:
— A jeśli nawet, to cóż z tego? Dobrze!
Zaciskam szczęki, wstaję i idę. Zatrzymuję się, żeby spojrzeć na żyrokompas. 
Straciłem 
orientację w tym szalonym biegu. Radioaktywność jest tu nieco słabsza niż w 
pobliżu 
szklanej bariery — tylko czerwony punkt żarzy się w matowej kulce. Rozglądam się 
po 
otoczeniu. Stoję pośród wysokich, krzaczastych kryształów. Jeden jest obalony w 
bok i na 
jego nierównej graniastej powierzchni pośród fioletowo—krwistych krawędzi leży 
srebrna 
kuleczka — takie widziałem przedtem, wtopione w głąb szklanego masywu. 
Przypatruję się 
jej. Wygląda jak odlana ze srebrnego metalu, przypłaszczona kropla, nie większa 
od ziarna 
grochu. Zwróciła moją uwagę, bo nie leży na powierzchni krystalicznego krzaka, 
lecz jest 
jakby zawieszona kilka milimetrów nad nią. Zbliżam się i staje jak wryty. 
Srebrne ziarno 
drgnęło. Z\vraca się ku mnie zaostrzonym końcem, w którym błyska iskierka — nie, 
nie, to 
wysuwa się z niej cienki jak włos drucik. Zarazem w moich słuchawkach rozlega 
się 
przerywany, krótki dźwięk. Z zapartym tchem wpatruję się w srebrną okruszynę. 
Stoi na 
ledwo widocznej spiralce, która rozciąga się i skraca. Ruch ten staje się coraz 
żywszy.
Cofam się odruchowo. Stworzonko jakby osiada na kamieniu. Zbliżam się — i ono 
się 
rusza; a w słuchawkach brzmi wysoki ton.
A więc jednak tamci mieli racje — przelatuje mi przez głowę w potoku bezładnie 
zmieszanych myśli. — Metalowe mrówki! Metalowe mrówki!
Wyciągnąłem rękę, żeby wziąć stworzonko, i zatrzymałem się. Przecież to, mimo 
nikłych 
rozmiarów, jedna z tych istot, które osiemdziesiąt lat temu zbudowały pocisk 
międzyplanetarny. Będzie się więc bronić — może jakimś śmiertelnym 
promieniowaniem? 
Spojrzałem na wskaźnik radioaktywności. Promieniowanie nie wzrasta. Zacząłem 
obchodzić 
stworzonko ze wszech stron i zauważyłem rzecz bardzo dziwną. Ilekroć odwracałem 
od niego 
głowę, martwiało i trwało nieruchomo jak kropla zastygłego metalu. Kiedy zaś 
patrzałem 
wprost na nie, zaczynało drgać, zwracało się ku mnie ostrym końcem, z którego 
wysuwał się 
drucik, a w słuchawkach rozbrzmiewały urywane dźwięki. Powtarzały się, wciąż 
takie same. 
Cóż to miało znaczyć? Czy chciało mi w ten sposób coś zakomunikować? A tamte, 
zastygłe 
w szklistej masie, czy były martwe? Stałem zupełnie bezradny. Gdybyż mieć w tej 
chwili u 
boku kogoś z towarzyszy! Do wściekłości doprowadzało mnie, że tak bardzo niczego 
nie 
rozumiem. Wyciągnąłem składany nóż i położyłem go tuż przy stworzonku. Zdawało 
się nie 
zwracać na to uwagi. Odwróciłem głowę i zerknąłem kątem oka. Znieruchomiało. 
Oddaliłem 
się na kilka kroków. Ani drgnęło. Zacząłem się zbliżać nie spuszczając go z 
oczu. Wysunęło 
swój błyszczący drucik, spiralki zadrgały i w słuchawkach rozległ się dźwięk.
Pal to diabli!
Wyciągnąłem rękę — pisk w słuchawkach nasilił się. Mimo to wziąłem je w palce. 
Nic się 
nie stało. Trzymałem je tuż przy szybce hełmu: ton w słuchawkach wzmógł się. 
Czyżby 
wyrażało w ten sposób swoje niezadowolenie?
Wydobyłem z kieszeni płaskie, metalowe pudełko i wrzuciłem stworzonko do środka. 
Brzęknęło. Było niewątpliwie z metalu. Zatrzasnąłem pokrywkę. Pisk w słuchawkach 
od razu 
ustał — to przynajmniej rozumiałem: metalowe ścianki pudełka nie przepuszczały 
fal 
elektromagnetycznych. Z uczuciem, że niosę w kieszeni coś w rodzaju nastawionej 
na 
niewiadomą godzinę bomby zegarowej, ruszyłem w drogę powrotną. Po dwudziestu 
minutach 
byłem przy samolocie, przede wszystkim zasiadłem przy radioodbiorniku. Eter był 
jednak 
pusty — dochodziły tylko gęste, bliskie trzaski. Od lądowania upłynęły cztery 
godziny. 
Odczuwałem głód: usiadłem więc w kabinie i już miałem ją zamknąć, kiedy raz 
jeszcze 
zachciało mi się spojrzeć na mieszkańca Wenery. Otworzyłem pudełko. Gdy tylko 
zajrzałem 
do środka, stworzonko drgnęło i wysunęło z siebie drucik jak przedtem, a w 
słuchawkach 
zabrzmiały urywane sygnały. Sam nie wiem dobrze, czemu (jest to wstydliwe 
miejsce moich 
wspomnień) nie miałem ochoty spożyć posiłku, że tak powiem, „pod jego okiem”. 
Położyłem 
więc pudełko na skrzydle samolotu, zamknąłem się w kabinie i, oczyściwszy ją z 
trującej 
atmosfery przez przedmuchanie sprężonym tlenem z butli, zabrałem się do zapasów. 
Jadłem 
w najlepsze, gdy z oddali przypłynął powolny ton, rozbrzmiewający chwilami 
jaśniej i znowu 
cichnący. Dobiegał ze znacznej wysokości. Ależ tak, to był Kosmokrator!
Zrzuciłem z kolan otwartą paczkę i spojrzałem w górę, równocześnie włączając 
kontakt. 
Silnik natychmiast zapalił. Nic nie widziałem, lecz równomierne huczenie 
potęgowało się z 
każdą sekundą. Wtem oślepiająco biała pokrywa chmur rozstępuje się i na jej tło 
wypływa 
rakieta. Krzycząc do mikrofonu, daję pełny gaz. Mam wrażenie, że nieskończoność 
upływa, a 
samolot wciąż jeszcze nie odrywa się od ziemi. Nareszcie! Ciągnę w górę stromo, 
jak tylko 
mogę, o włos od ześlizgu. Mimo to dopiero zaczynam się wznosić, a Kosmokrator, 
przeleciawszy bokiem, jest już daleko. Jeszcze chwila i zniknie w chmurach. 
Rozszerzonymi 
oczami wpatruję się w rakietą. Sunie po niebie prostą linią; chmury kłębią się i 
wirują 
trafiając w strumienie gazów odrzutowych. W słuchawkach wciąż tylko rzadkie 
trzaski. 
Kurczowo zaciskam ręce na sterach. Motor daje z siebie wszystko. Na próżno. 
Kosmokrator 
maleje, rozpływa się w mlecznych kłębach pary — chwila, raz jeszcze prześwituje 
ciemno 
przez obłoki i znika. Niemal w tej samej chwili w słuchawkach rozlega się 
dźwięk, jaki 
wydaje odgięta elastyczna blaszka, i w słuch uderza naraz strumień głosów, 
krótkie, 
przerywane sygnały wywoławcze rakiety, brzęczenie prądu i głos Sołtyka, tak 
wyraźny i 
czysty, jakby mówił do mnie z odległości dwu kroków:
— Po której stronie jest mniejsze promieniowanie?
— Po lewej — odpowiada Arseniew. — Jest tego jakieś osiem kilometrów.
— Inżynierze Sołtyk! — krzyczę tak głośno, aż dzwoni mi w uszach. — Uwaga. 
Kosmokrator!
— Jest, jest! — woła Arseniew. Bliższy głos Sołtyka napełnia całą kabinę:
— Pilocie! Słyszę pana! Pilocie! Co z panem?
— Wszystko w porządku.
Ogarnia mnie nagła ulga. Muszę wziąć się w garść, żeby dodać:
— Mam dwa tysiące metrów. Idę za wami. I tonem możliwie obojętnym donoszę:
— Odkryłem niezłe miejsce do lądowania.
— Diabli z miejscem do lądowania! — woła Sołtyk. — Człowieku, gdzieżeś się pan 
podziewał?!
W pierwszej chwili nie wiem, co odpowiedzieć, tymczasem on przechodzi już na ton 
oficjalny:
— Czy podać panu kurs?
— Nie trzeba, leżę na waszym pelengu.
— Słuchaj pan, pilocie — woła Sołtyk, jakby naraz przypomniał sobie coś ważnego 
— 
uwaga na żyrokompas! Jest pan jakieś sześć kilometrów za nami — nie przetnij pan 
czasem 
ósmego stopnia! Lepiej trzymać się dalej, tak z pół minuty na wschód!
— Dlaczego?
— Tam jest ten przeklęty las radioaktywny!
— Las radioaktywny? — powtarzam patrząc na swój kompas. — I cóż z tego?
— Gasi fale radiowe!
— Gasi fale…?
Mam ochotę uderzyć się mocno w czoło. Ależ ze mnie idiota! Nad lasem musi 
przecież 
leżeć gruba warstwa zjonizowanego powietrza. Oczywiście, że cała ta przestrzeń 
jest 
niedostępna dla fal radiowych. I ja, osioł, nie pomyślałem o tym. Osioł! osioł! 
— powtarzam 
sobie pytając równocześnie Sołtyka:
— Dlaczego krążyliście przedtem nad lasem? Jakąś godzinę, może półtorej godziny 
temu?
— Pan nas widział?’ — woła Sołtyk. — Pan tam był?! — A nie mówiłem?! — zwraca 
się 
do kogoś. Potem znów do mnie:
— Słyszałem peleng samolotu, kiedyśmy tamtędy przelatywali. Wywoływałem pana, 
krążyliśmy przez kwadrans, ale odbiór jest tam tak fatalny, że nic nie było 
słychać, i 
myślałem, że się omyliłem.
— Nie omylił się pan… — mówię ciszej, jakby do siebie. Rozumiem już wszystko. 
Przez 
cały czas radio pokładowe nadawało automatyczne sygnały, także i wtedy, gdy 
błąkałem się 
po martwym lesie, a że samolot stał opodal, zapewne na granicy strefy 
zjonłzowanej, Sołtyk 
usłyszał sygnały i dlatego rakieta krążyła nad równiną… Jedno jest tylko 
niejasne:
— Czy widzieliście samolot? — pytam.
— Nie. Pan wylądował?
— Tak.
To dziwne. Lecieli na jakichś pięciu tysiącach metrów i nie dostrzegli maszyny? 
Nagle 
rzucam okiem na skrzydła i wszystko staje się jasne. Jakiś mądry inżynier kazał 
pomalować 
kadłub i skrzydła na jasnobrązowy kolor, uzasadniając to bardzo naukowymi 
rozważaniami o 
właściwościach atmosfery Wenus, pochłanianiu, promieniowaniu i tak dalej… 
Maszyna tak 
zlała się z kolorytem gruntu, że z wysokości nie można jej było spostrzec.
— A w pelengatorze nic nie było widać? — pytam jeszcze. — Zakłócenia, co?
— Tak.
Teraz muszę uważać, bo w środku ekranu ukazuje się świecący krążek. Oznacza to, 
że 
jestem już niedaleko rakiety. Samolot nie może dostać się do jej wnętrza tą samą 
drogą, którą 
wylatuje.
Sołtyk zaczyna mówić:
— Czy pan nas widzi, pilocie?
— Nie — odpowiadam wytężając wzrok, lecz wokół kłębią się tylko mleczne opary.
— To przejdź pan na radar. — Jak się pan czuje?
— Zupełnie dobrze.
Na ekranie radaroskopu pojawia się wkrótce pomniejszone, długie wrzeciono. 
Sołtyk 
odzywa się:
— Zaczynam podawać: osiem, piętnaście.
Osiem, piętnaście — powtarzam i naciskam lekko rączkę gazu, równocześnie 
wznosząc 
maszynę w górę. Staram się utrzymywać obraz rakiety na skrzyżowaniu białych 
linii w 
radaroskopie. Samolot i rakieta muszą zbliżyć się na odległość co najmniej 
piętnastu metrów 
— ewolucja dość łatwa, trzeba się tylko dokładnie kierować wskazaniami 
przyrządów.
— Sześć, sześć!
— Sześć, sześć — powtarzam. Jeszcze minuta i chmura nade mną ciemnieje. Odrywam 
oczy od niepotrzebnego już radaroskopu. Z białej głębi wylania się kadłub 
pocisku.
— Widzę was! — wołam sprawdzając wskazania zegarów.
— Jeden, osiem!
— Jest jeden, osiem — odpowiada Sołtyk. — Uwaga! Przechodzimy na „pepe”!
„Pepe” — oznacza „paliwo pomocnicze”. W czasie przyjmowania samolotu na pokład 
nie 
napędza się rakiety silnikami atomowymi, gdyż przy nieudanym manewrze samolot 
może 
dostać się w strumień ich gazów odrzutowych, co jest równoznaczne z katastrofą. 
Dlatego 
używa się wtedy paliwa pomocniczego — mieszaniny wodoru z tlenem.
Odgłos motorów rakiety zmienia się. Równomierne huczenie przechodzi w wysoki, 
zajękliwy ton: to wyją sprężarki turboreaktorów. Ostrożnie podciągam drążek 
sterowy. 
Olbrzymi, wypukły brzuch Kosmokratora rzuca już na mnie swój chłodny cień.
— Sześć dziesiętnych!
— Jest sześć dziesiętnych.
Teraz kierunek i szybkość obu statków musi zejść się z najwyższą dokładnością. W 
napięciu śledzę cofającą się wskazówkę zegara i po milimetrze przesuwam dźwignię 
gazu.
— Zero! Uwaga, zero!
— Jest zero.
Kosmokrator wisi tuż nade mną. Zdaje się, że wyciągnąwszy rękę mógłbym dotknąć 
ciemnosrebrzystych płyt jego pancerza. Rozlega się głuchy szczęk. W obie strony 
opadają 
klapy, rozwiera się wnętrze luki załadunkowej i samolot, wessany polem 
magnetycznym, leci 
w górę. W chwili kiedy nagły mrok zamienia jasność dnia, wyłączam motor. Pokrywy 
zamykają się z łoskotem. Jeszcze jedno uderzenie metalu o metal — to elastyczne 
trzpienie 
przyjmują na siebie ciężar maszyny. Słyszą przeraźliwe syczenie sprężonego 
powietrza, 
wydmuchującego ze śluzy atmosferę planety. Potem wszystko cichnie i lampy 
zapalają się 
spokojnym blaskiem.
REGUŁA KORKOCIĄGU
W niespełna godzinę rakieta znalazła się nad jeziorem. Opadaliśmy w dół, a góry 
stawały 
się coraz większe i wyższe, woda coraz rozleglejsza, jej ciemna powierzchnia 
zakotłowała 
nagle w ogniu gazów atomowych i Kosmokrator, pozostawiając za sobą biały, 
pienisty ślad, 
przepłynął kilkaset metrów, aż znieruchomiał, nieznacznie kołysany falami.
Gdy silniki zamilkły, Arseniew wezwał mnie do wspólnej kabiny, żebym złożył 
sprawozdanie z lotu. Byłem pewny, że moje odkrycie pokieruje dalszym biegiem 
badań i 
niezwłocznie wyruszymy do martwego lasu na poszukiwanie metalowych mrówek. Mego 
małego więźnia utraciłem niestety przez nieopatrzność: wiatr, powstały w chwili 
startu, 
zdmuchnął go wraz z pudełkiem ze skrzydła samolotu.
Kiedy skończyłem opowiadanie, zaległa krótka cisza, którą przerwał Arseniew.
— Rozczarował mnie pan. Proszę nie sądzić, że cała ta przygoda skończyła się 
dobrze. 
Oby tak było, nie wiadomo jednak, jak wielką dawkę promieniowania pochłonął 
pański 
organizm. Eskapada w głąb martwego lasu była czymś więcej niż lekkomyślnością: 
była 
przewinieniem. Do motywów postępowania włączył pan ten, którego włączać nie miał 
pan 
prawa: własną śmierć. Chciał pan zaspokoić ciekawość, nie bacząc na 
niebezpieczeństwo, tak 
jakby zguba po kilkunastu godzinach samotności była rzeczywiście nieuchronna. 
To, co pan 
zrobił, było dowodem odwagi, ale odwaga nie poparta rozsądkiem niewiele jest 
warta. Jeżeli 
każdy z nas weźmie się do chaotycznych poszukiwań na własną rękę, nasza wyprawa 
źle się 
skończy… Czy chce pan coś odpowiedzieć?
— Nie.
— Powiedziałem to wszystko w obecności towarzyszy — ciągnął Arseniew łagodniej — 
żebyśmy w przyszłości nie popełniali podobnych błędów. Ryzykować wolno nam tylko 
w 
razie konieczności; jeśli ona zajdzie, możecie być pewni, że od was i siebie 
będę żądał 
wszystkiego. Tak. Więcej mówić o tym nie będziemy. Chciałbym teraz usłyszeć 
wasze 
propozycje, co mamy począć.
— Jesteśmy w sytuacji człowieka — odezwał się Lao–Czu — przed którym otworzyła 
się 
książka napisana w niezrozumiałym języku. Podejrzewam, że na dobitkę na 
środkowej 
stronicy, i to do góry nogami. Jak długo nie wiemy, co jest istotne, a co 
przypadkowe, co 
główne, a co nieważne, zachodzi obawa, że postępowanie narzucić nam mogą 
okolicznościowe znaleziska i fałszywe hipotezy. Dlatego proponuję, żebyśmy w 
ogóle nie 
zajmowali się roztrząsaniem, czy twory, które odkrył Smith, są metalowymi 
owadami, czy 
nie, a jeżeli są, to czy stanowią głównych mieszkańców planety, ale żebyśmy 
przystąpili do 
badania okolicy w pobliżu Kosmokratora, sporządziwszy mapę jeziora, stworzywszy 
sobie 
bazę operacyjną dla dalszych wypadów. Nie chcę nikomu narzucać mego przekonania, 
ale 
uważam, że musimy gromadzić jak najwięcej faktów, a z ich tłumaczeniem należy 
poczekać.
— Jednym słowem, hypotheses non fingere? — rzekł Czandrasekar.
— Tak — odparł Chińczyk. — Niechże nasze badania rozpoczną się od tej wielkiej 
zasady 
Newtona.
* * *
Cztery dni upłynęły na nieustającej pracy. Codziennie rano wzbijałem się 
helikopterem w 
powietrze dla dokonania zdjęć fotogramometrycznych i pomiarów teodolitowych. Po 
powrocie układaliśmy z Sołtykiem wywołane zdjęcia w lotniczą mapę stereoskopową 
i 
nanosiliśmy rzeźbę terenu na siatki kartograficzne. Tak powstała mapa okolicy w 
promieniu 
sześćdziesięciu kilometrów. Tymczasem druga grupa operacyjna, w której skład 
wchodzili 
Rainer i Oswaticz, przeprowadzała geologiczne sondowanie terenu. W tym celu 
zakładano w 
nadbrzeżnych skałach ładunki wybuchowe i zapalano je. Kiedy wisiałem w kabinie 
helikoptera nad jakimś szczytem, który był podstawą trójkąta triangulacyjnego, 
kotlina w dole 
grzmiała jak kuźnia cyklopów. Pod powłoką mgły przewalał się łoskot eksplozyj. 
Uczeni 
stwarzali sztuczne trzęsienie gruntu i. rejestrując fale sejsmiczne za pomocą 
czułych 
przyrządów, poznawali budowę głębokich pokładów skały.
Arseniew i Lao–Czu pływali motorówkami po jeziorze, badając ukształtowanie dna 
sonda 
ultradźwiękową. Wszystkie prace ogromnie utrudniała mgła, nad którą wznosiły się 
tylko 
najwyższe ściany skalne. Fizycy próbowali rozproszyć ją za pomocą emitorów 
radioaktywnych. Słupy promieni jonizowały parę, która opadała drobnym, ciepłym 
deszczem, 
lecz nie upływało dwadzieścia minut, a znowu jej kłęby zalegały przestrzeń. 
Drugiego dnia 
Arseniew i Oswaticz krążąc po jeziorze zauważyli, że sonda daje gdzieniegdzie 
podwójne 
wskazania. Aparat ten wysyła w głąb wody fale dźwiękowe, które powracają po 
odbiciu od 
dna, a z czasu, jaki dzieli wysłany impuls od echa, oblicza się głębokość. W 
niektórych 
miejscach powracające echo było zniekształcone jakby dwukrotnym odbiciem. 
Dokładne 
badanie wykazało, że tuż nad dnem jeziora przebiega długi, zawieszony w wodzie 
przedmiot, 
kształtu wielkiej rury. Średnicę jej oceniono na pięć do sześciu metrów. Rura 
szła prosto jak 
strzelił na północny wschód, dochodziła do brzegu, wnikała weń na głębokości 
sześćdziesięciu metrów, przebijała masyw skalny pod przełęczą, w która 
wprowadziłem 
samolot w czasie pierwszego lotu zwiadowczego, i biegła dalej pod równina. 
Śledząc bieg 
rury w przeciwnym kierunku, uczeni dotarli do drugiego krańca jeziora. Wygląd 
jego był 
osobliwy. Zamiast ogromnych, szarobiałych głazów, zaścielających wszędzie 
brzegi, nad 
wodą stał czarny, wypukły wał, podobny do boku przewróconego okrętu. Pod 
stąpnięciem 
okutych butów wydawał dźwiękliwe, krótkie tony. Pobieżna analiza wykazała, że 
jest to 
pokład żelaza, pokryty wydmami łuskowatej rdzy. Zawezwano mnie i mój helikopter; 
za 
pomocą radaroskopu i aparatu indukcyjnego oznaczyłem granice żelaznej formacji. 
Nie 
przekraczając nigdzie grubości czterech metrów rozpościerała się na powierzchni 
sześciu 
kilometrów kwadratowych. Brzegi jej, nierówne, jakby porozdzierane, wspierały 
się o zwały 
głazów. Pozostawiwszy helikopter na wodzie, wziąłem udział w badaniu żelaznej 
skorupy. 
Sondy wskazywały, że urywa się ona ostrą linią kilka metrów pod powierzchnią 
wody. Dalej 
dźwiękowe echo było zniekształcone i nieczytelne. Ponieważ w skafandrach naszych 
można 
równie dobrze przebywać na lądzie, jak pod wodą, spróbowałem dać nurka. Woda 
była 
bardzo ciepła. Osuwając się po gładkim wybrzuszeniu brzegu, opuściłem się na 
jakieś pięć 
metrów w dół.
Tak głęboko sięgała ławica żelaza. Niżej był bardzo drobny, ciemny żwir. 
Próbowałem 
podkopać żelazna krawędź rękami, żeby się przekonać, jak jest gruba, ale choć 
wyryłem 
półmetrową wnękę, nie osiągnąłem krańca. Dalej głębia stawała się coraz większa. 
Gdy 
światło było już tylko ciemnozielonym brzaskiem, uderzyłem rękami o twardą 
wypukłość. 
Żelazo powracało tu w postaci maczugowatych, pionowych iglic, wystających z 
niewidzialnego dna. Wyglądało, jakby do wody wlał się roztopiony metal i zastygł 
w niej.
Zaledwie wróciłem na brzeg, Arseniew wezwał mnie sygnałem radiowym na pokład 
rakiety. Gdy osadziłem helikopter na jej grzbiecie, ukazali się Arseniew i Lao–
Czu w 
metalowych skafandrach chroniących przed promieniowaniem. Miałem lecieć z nimi 
do 
Martwego Lasu. Spytałem, czy mogę wziąć także pancerz kameksowy, lecz Arseniew 
powiedział, że pójdą sami. Nie pozostało mi więc nic innego, jak zapuścić motor. 
Lot odbył 
się bez przeszkód, utrzymanie kierunku ułatwiały sygnały radiowe rakiety, 
naprowadzające 
na właściwy kurs, ilekroć się od niego odchylałem. Po trzech kwadransach ukazała 
się 
jasnooliwkowa, rozległa płaszczyzna na skraju Martwego Lasu. Wylądowałem w 
pobliżu 
uskoku, którym kończyła się równina. Uczeni, zabrawszy aparaty i ładunki 
fulguritu, oddalili 
się i zostałem sam. Prace ostatnich dni były prowadzone tak skrupulatnie i 
metodycznie, 
jakby toczyły się nie na obcej planecie, lecz w najzwyklejszym zakątku Ziemi. 
Uczeni 
przechodzili w milczeniu obok najdziwniejszych zjawisk, żeby wymienić choćby 
zagadkową 
rurę i żelazny brzeg. Nikt nie wspominał nawet o moich metalowych mrówkach. 
Muszę 
przyznać, że mnie to chwilami gniewało. Czułem, jak pochłania mnie kreślenie 
mapy, jak 
ślęcząc nad obliczeniami zapominam, że znajduję się u podnóża olbrzymiej, 
przerastającej 
pojmowanie tajemnicy. Kiedy próbowałem pytać, wszyscy, jakby zmówiwszy się, 
odpowiadali: „Z tym należy poczekać”, „na ten temat nic nie można powiedzieć”. A 
gdzież 
był polot, gdzie romantyzm pracy naukowej? Przez tych kilka dni, zdany na własną 
wyobraźnię, stworzyłem z dziesiątek hipotez: że metalowy brzeg powstał od 
uderzenia w 
skały żelaznego meteoru, że rura jest jednym z tuneli, którymi poruszają się w 
podziemiach 
metalowe stworzenia. Czandrasekar, gdy mu to powiedziałem, obalił moje 
przypuszczenia w 
ciągu pięciu minut.
— Widzi pan, do czego prowadzi nieścisłe rozumowanie indukcyjne — zakończył.
— Moje pomysły nic nie są warte, dobrze — zawołałem — ale wy? Odkryliśmy rurę i 
zamiast się do niej dobrać, przez cały dzień pobierałem dziś próbki wody z 
różnej głębokości. 
Doprawdy, nic już nie rozumiem. Stajecie się bardziej tajemniczy od mieszkańców 
Wenery!
— Ach, więc to my stanowimy dla pana zagadkę? — uśmiechnął się matematyk. Nagle 
spoważniał i biorąc mnie za rękę, powiedział:
— Jesteśmy tylko przezorni. Nie otaczający las tajemnic dyktuje nam 
postępowanie, lecz 
coś znacznie ważniejszego.
— Cóż takiego? — spytałem zdumiony.
— Ziemia. Proszę pomyśleć o niej, a zrozumie pan, że nie mamy prawa do pomyłek.
Pokonał mnie tymi słowami. Miał słuszność, ale prawdą było również, że nie 
ugasił 
wewnętrznego ognia, który mnie palił. Zmuszałem się do cierpliwości w nadziei, 
że 
przyszłość przyniesie wielkie wydarzenia. Nie miałem długo czekać.
Arseniew i Lao–Czu powrócili do helikoptera objuczeni odłamkami kryształów. W 
czasie 
powrotnego lotu nie zamieniliśmy ani słowa. Dopiero w komorze śluz, kiedy 
pomieszczenie 
napełniło się tlenem, astronom, zdejmując z głowy czarny hełm, powiedział:
— Za godzinę odbędzie się narada. Proszę, żebyś pan był na niej obecny.
We wspólnej kajucie stół zaścielały mapy fotograficzne i kreślone, taśmy 
filmowe, próbki 
minerałów i ciał radioaktywnych, zamknięte w ołowianych kasetach. Metalowych 
owadów 
nie było: fizycy nie zdołali ich odnaleźć.
— Przyjaciele — rozpoczął Arseniew. — Za dwa dni zapadnie zmierzch i nadejdzie 
noc. 
nasza pierwsza noc na planecie. Jest wskazane, żebyśmy się w tym czasie 
znajdowali na 
pokładzie rakiety. Z drugiej strony mamy przed sobą pięćdziesiąt godzin czasu, a 
wstępne 
badania są na ukończeniu. Myślę więc. że warto dokonać dalszego wypadu w teren. 
Celem 
naszym jest nawiązanie kontaktu z mieszkańcami planety. Z tego, cośmy dotąd 
odkryli, za 
najważniejszy uważam sztuczny twór, nazywany rurą. Jest to metalowy przewód, 
stanowiący, 
o ile można polegać na badaniu za pomocą fal sejsmicznych i radiowych, rodzaj 
kabla 
siłowego. Co prawda, kabel ten wydaje się nieczynny, ponieważ w ciągu 
kilkudziesięciu 
godzin naszego pobytu na jeziorze nie przepłynęła przezeń najmniejsza choćby 
ilość energii. 
Mimo to wart jest uwagi. Jeden jego koniec spoczywa pod żelazną skorupą na 
brzegu. 
Zastanówmy się, czy nie warto poszukać drugiego…
Wczesnym rankiem otwarły się klapy i helikopter, podobny na swoich szeroko 
rozstawionych „nogach” do rozkraczonego pasikonika, wyjechał na grzbiet rakiety. 
Usadowiliśmy się we czterech w oszklonej ze wszystkich stron kabinie, wielkie 
trójśmigło 
zawirowało, zmieniło się w przejrzystą tarczę, i maszyna, grając jak bąk, wzbiła 
się w 
powietrze. Mgły, zdmuchiwane świeżym wiatrem, spływały z jeziora. Widoczność 
poprawiała się. Lecąc kilkanaście metrów nad czarną wodą, prowadziłem maszyną ku 
żelaznemu brzegowi. Gdy wiatr uderzał, wydmy lotnej rdzy dymiły zabarwiając mgłę 
na rudy 
kolor. Pod helikopterem zawieszony był czuły przyrząd indukcyjny, reagujący na 
obecność 
metalu i połączony kablem z moimi słuchawkami. Nad żelaznym brzegiem słuchawki 
napełniły się przeraźliwym brzęczeniem i gwizdem. Jak orzeł w poszukiwaniu 
zdobyczy, 
zacząłem zataczać coraz szersze kręgi, aż usłyszałem charakterystycznie łamiącą 
się, cienką 
nutę. Było to elektryczne echo, wzbudzone rurą metalową. Odnalazłszy pewny ślad, 
polecieliśmy nim najpierw nad jeziorem, potem nad osypiskami głazów, wciąż w 
linii prostej. 
Żadna najmniejsza nawet oznaka nie zdradzała na powierzchni gruntu podziemnej 
obecności 
rury, lecz prowadziłem pewnie, słysząc głos, który brzmiał w słuchawkach z 
jednakową siłą. 
W pobliżu przełęczy helikopter dostał się w nurt wiatru. Z obu stron sunęły 
obrywy, sięgające 
chmur ciemnym ogromem. Obłoki zagęszczały się białym kłębowiskiem pod 
grzebieniem 
skały, jak morska kipiel u falochronu. Dalej przesmyk rozszerzał się i 
helikopter, podbijany 
wiatrem, wypłynął nad równinę. Walcząc z wirami powietrza zgubiłem akustyczny 
ślad i 
musiałem przez kilka minut lawirować, zanim udało mi się go odnaleźć. Gdy 
zataczałem 
krąg, raz jeszcze ukazała się w wylocie bramy skalnej daleka tafla jeziora z 
opadającymi 
obłokami. Fale spieniały się uderzając o brzegi. Potem bariera skalna zamknęła 
widok. 
Przeszło godzinę lecieliśmy nad falistymi wzgórzami. Ponieważ musiałem pilnować 
elektrycznego echa, łączność radiową z Kosmokratorem utrzymywał Sołtyk; od czasu 
do 
czasu dawał mi znak, że wszystko jest w porządku. Arseniew robił zdjęcia kamerą 
z 
teleobiektywem, a Rainer czuwał nad przyrządami wskazującymi natężenie promieni 
kosmicznych. Świetlista tarcza śmigła stała nad nami skosem, pozornie 
nieruchoma, tylko jej 
monotonny gwizd to słabł, to potęgował się. Zrazu lecieliśmy w kierunku Martwego 
Lasu, 
później jednak rura skręciła i biegła wielkim łukiem na północny zachód. Grunt 
podnosił się 
powoli, lecz nieustannie. Stojące z rzadka ostre, dziwacznie uformowane skały 
łączyły się w 
graniaste masywy. Coraz częściej gubiłem ślad i musiałem krążyć, aby go 
odszukać. Pod 
oknami przesuwały się kamieniste zbocza zasłane głazami, rozpadliny i wąwozy. 
Akustyczny 
ślad prowadził wzdłuż pochyłego ramienia górskiego na rozległy płaskowyż, 
zaścielony 
wełnistymi chmurami. Niekiedy mleczne opary otaczały całą kabinę, czasem 
pogrążało się w 
nich śmigło i wtedy jego szklisty krąg mętniał.
Wtem chmury rozstąpiły się. Pod nami ziała czarna otchłań, krater — jakby 
pięścią giganta 
wybity w skałach. Helikopter obniżał się ku krawędzi obrywu, czarnej, 
zeszklonej, pokrytej 
siatką pęknięć. Dalej, za wychylonymi płytami bazaltu, była próżnia. Żeglowały 
nią wiotkie 
opary, osiadały na brzegach przepaści i wysnuwały w dół po ścianach długie, 
drżące macki. 
Tam właśnie ginął ślad. Odwróciłem się do Sołtyka. Pokręcił głową, wskazując na 
aparat. 
Radio zamilkło już dawno, bo między nami a Kosmokratorem leżał Martwy Las. 
Byliśmy 
zdani tylko na siebie. Popchnąłem drążek sterowy. Helikopter zawisł nad 
otchłanią. Chmury 
były tuż nad nami, wiatr od śmigła wprawiał je w łagodny, kołujący ruch. Maszyna 
kołysała 
się jak korek rzucony na niespokojną wodę. Śmigło wirowało coraz szybciej, nie 
znajdując 
oporu w próżniach powietrznych. Nagle polecieliśmy w dół. Za szybami tańczyły i 
rwały się 
przekroje warstw geologicznych. Rozpędzony motor wył przeraźliwie. Z trudem 
parowałem 
gwałtowne pchnięcia, które wymierzał mi targający się ster. Powoli zaczęliśmy 
odzyskiwać 
wysokość. Za oknami cofały się i odchodziły w dół ostre żebra skalne, owiane 
kłębami pary. 
Nie można było bez zawrotu głowy patrzeć w to uroczysko. Nic z krajobrazu gór, 
przez setki 
lat niwelowanego działaniem wody i wiatru. Wśród chmur stały ściany gładkie jak 
tafle 
czarnego lodu. Wzrok, kierujący się mimo woli na wprost, ześlizgiwał się po tych 
strasznych 
miejscach. Wznosiliśmy się zataczając wielkie koła jak orzeł górski, aż cały 
krater legł w dole 
— czarny kocioł wypełniony mgłami.
— Straciłem ślad — powiedziałem do Arseniewa. — Czy to wulkan? Może rura kończy 
się właśnie tutaj?
— To nie wygląda na wulkan. W dół nie możemy się opuścić, prawda?
— Nie.
Podsunął mi mapę, na której czerwoną linią zaznaczył przebytą dotąd drogę.
— Rura trafia w przepaść z boku, prawie po stycznej. Trzeba jej szukać po 
przeciwnej 
stronie, tam gdzie te skałki jak głowy cukru nad chmurami, widzi pan?
Skinąłem głową. Helikopter ruszył i leciał nad otchłanią ku wskazanemu miejscu. 
Czarne 
stożki skalne wychylały się z chmury tak białej, że można ją było wziąć za 
zmarzły śnieg, W 
miarę jakeśmy się do niej zbliżali, ściana krateru zdawała się rozsuwać. 
Pojawiały się w niej 
coraz nowe wnęki, zaułki, korytarze. Wtem słuchawki zabrzmiały dalekim tonem, a 
zarazem 
pomiędzy dwiema skałami, które tworzyły jakby strzaskaną bramę, wysuwając nad 
przepaść 
wąskie cyple, rozwarł się wielki wąwóz. Dźwięk w słuchawkach był całkiem inny od 
utraconego śladu: membrana brzęczała basowo.
Porozumiałem się spojrzeniem z astronomem: i on to słyszał. Skinął głową na 
znak, żebym 
utrzymywał obrany kierunek. Spróbowałem wznieść się nieco, lecz natychmiast 
utonęliśmy w 
chmurze tak gęstej, że zatarły się kontury skał w radaroskopie. Przesunąłem więc 
ster i 
opadliśmy pomiędzy ściany wąwozu, lecąc kilka metrów poniżej jego brzegów. 
Zamknięta 
przestrzeń wyolbrzymiała łoskot motoru. Z prawej strony zbocze nawisło 
potwornym, na 
wpół odłupanym od macierzystej skały baldachimem. Z góry legł na nas zimny, 
nieruchomy 
cień. Gdy omijałem niebezpieczne miejsce, brzęczenie odmieniło się. Pojawił się 
w nim nowy 
ton, jakby niezmiernie odległe dudnienie. Jakieś sto metrów przed nami wąwóz 
zakręcał 
ostro; przewieszone zbocza zamykały dalszy widok.
— Czy mógłby pan tu wylądować, na dnie? — spytał Arseniew. Z ogromną uwagą 
śledził 
strzałkę przyrządu indukcyjnego. — Tu jest, zdaje się, coś ciekawego.
— Spróbuję — odparłem. Motor ścichł. Opadaliśmy powoli. Dno wąwozu, całe w 
posępnych cieniach, wynurzyło się ze skrętów i uskoków skały i sunęło pod nami 
leniwie, 
jakby w zwolnionym filmie. Zaścielały je skośne, zachodzące na siebie płyty o 
ostrych 
krawędziach, pokryte prawie czarnym gruzem. Tuż przed wielkim skrętem wąwozu 
dostrzegłem pas dosyć równej, nagiej skały, wolny od głazów. Wyglądało, jakby je 
ktoś 
umyślnie poodrzucał w bok, przez co powstała pusta przestrzeń, ograniczona z 
boku stosami 
czarnych kamieni. W tej chwili nie zastanawiałem się nad tym dziwnym zjawiskiem, 
zadowolony, że uda mi się posadzić maszynę. Wyłączyłem motor. Śmigło poczęło 
pracować 
jako spadochron. Mieląc z przenikliwym świstem powietrze, helikopter splanował w 
dół i 
osiadł tuż pod wzgórzem czarnych głazów. Brzęczenie w słuchawkach stało się tak 
nieznośne, że zsunąłem je z uszu. Arseniew pierwszy uporał się z nałożeniem 
hełmu i 
wyskoczył z kabiny. Sołtyk, Rainer i ja podążyliśmy za nim.
— Magnetyt — powiedział Rainer, ledwo podjął okruch skały. — Ruda żelaza, i to 
wysokoprocentowa.
— Aha, to dlatego aparat tak brzęczał! — powiedziałem. Arseniew schylił się, 
wszedł pod 
rozstawione szeroko podwozie helikoptera, odczepił aparat indukcyjny i wetknął 
końcówkę 
kabla we wtyczkę swego skafandra. Potem, podnosząc przyrząd, począł zataczać 
jego wąskim 
wylotem kręgi. Uchwyciwszy ślad ruszył w górę wąwozu. Wracał drogą, którą 
przylecieliśmy. Wielkimi krokami przechodził lekko z kamienia na kamień. 
Ruszyłem za 
nim. Z obu stron wznosiły się dzikie urwiska. Chmury osiadały na brzegach prze—
naści, 
zatapiały jej krawędzie i napełniały wąwóz dziwną, rozproszoną poświatą,
— To brzęczenie spowodowała ruda, wiec jesteśmy na fałszywym tropie — 
powiedziałem 
do Arseniewa doganiając go.
— Tu jest coś jeszcze oprócz tego przekutego magnetytu — odrzekł. Nagle zmienił 
kierunek marszu. Zaczął się wspinać na wielki fałd kamienny, barykadujący drogę. 
Dalej 
spadał pionowy próg.
— Tam nie ma przejścia — powiedziałem, lecz Arseniew szedł dalej. Zrobiłem krok 
naprzód i spostrzegłem w cieniu występu, który zakrył nam połowę nieba, coś w 
rodzaju 
wąskiej półeczki. Zaledwie na nią wstąpiłem, uczułem, że jest tam cieplej. 
Jeszcze kilka 
kroków — i ukazało się jakby wejście do ogromnego tunelu. Jego kolistej linii 
można się było 
tylko domyślić pod stosami spiętrzonych groźnie głazów. Panował tu półmrok; 
Arseniew 
wydobył ręczny reflektor i zapalił go. W szczelinach pomiędzy brzegami głazów 
coś się 
zaiskrzyło. Naparłem na najbliższy kamień, a gdy poddał się, zacząłem odtaczać w 
bok inne. 
aż chwyciłem rozerwany i zmięty płat falistej blachy. Arseniew przełożył 
reflektor do lewej 
ręki. w prawą wziął aparat indukcyjny i przybliżył go ku zaporze głazów.
— Trzeba by tu przyjść ze specjalnym rynsztunkiem — zauważył Sołtyk — żeby 
odwalić 
kamienie.
— Może to jest droga… ich droga? — spytałem.
— To nie jest droga… — odezwał się astronom. Wspiął się w górę po gruchocących 
głazach i oświetlał szczeliny pomiędzy nimi.
— To rura…
— Rura?
— Tak. Rozerwana jakimś kataklizmem. Zniszczona.
— Zniszczona? — powtórzyłem oszołomiony. Stałem pośród chaotycznie 
nagromadzonych brył. Zarys tunelu zatracił się. Dopiero odszedłszy kilka kroków, 
ujrzałem 
go znowu; wynurzał się spod kanciastych odłamów nieciągłą, owalną linia. 
Arseniew zszedł 
ku nam z aparatem przerzuconym przez ramie.
— Rura, której śladem lecieliśmy, urywa się gdzieś: w ścianie krateru, tam — 
wskazał 
skąd przybyliśmy. — Jest ona zupełnie głucha… martwa. Nie płynął nią najsłabszy 
nawet 
prąd. To, cośmy słyszeli lecąc, ślad akustyczny, to było tylko elektryczne echo, 
odbite od jej 
metalowej powłoki. A ta część — wskazał na barykadę głazów — jest czynna. Chce 
pan 
usłyszeć? — podał mi koniec kabla kierując jednocześnie aparat ku wejściu do 
tunelu.
— Toż to przecież… — zawołałem, lecz Arseniew przerwał mi:
— Proszę nie kończyć!
Podał kabel Sołtykowi, aby i on wysłuchał płynących z głębi odgłosów.
— No, teraz powiedzcie, co wam to przypomina?
— Lampy pod prądem! — odezwaliśmy się równocześnie, jakby zmówieni. Przez chwilę 
patrzyliśmy na siebie. Blask płonącej latarki rzucał na mroczne przęsło skalne 
nasze cienie 
jako zgarbione sylwety olbrzymów z trójkątnymi głowami. Światło grało w 
metalowych 
kaskach.
— Tak — powiedział astronom. — To jest odgłos, jaki wydają lampy katodowe, kiedy 
płynie przez nie prąd…
— Cóż mogą tu robić lampy i gdzie one są? W rurze?
Arseniew wzruszył ramionami. Przyklęknąwszy podważyłem kilka płaskich głazów, na 
których staliśmy. Ich głębsza warstwa zanurzona była w ciemnym szlamie. 
Dotknąłem go 
ręką; palce weszły w kleistą masę. Zdjęty obrzydzeniem, już chciałem powstać, 
gdy dłoń 
natrafiła na obły, twardy kształt. Pociągnąłem i wyrwałem spod kamieni coś, co 
wyglądało 
jak odłamana gałąź. Właściwie jednak niewiele miało z gałęzią wspólnego. Był to 
krótki, 
dość gruby cylinder, z którego wychodziły trzy cieńsze, każdy z kolei rozwidlał 
się i w ten 
sposób powstawał przy końcu pęk cienkich, sztywnych prętów. Całość ważyła może 
piętnaście kilogramów, miała metr długości, a najgrubszy cylinder ukazywał na 
podstawie 
szereg współśrodkowych warstw na przemian szarego i żółtego metalu.
— Jakaś aluminiowa wierzba — powiedziałem. — Spójrz pan, profesorze.
Arseniew oglądał to z najwyższym zaciekawieniem. Każdą gałązkę brał w palce, 
zbliżał do 
niej elektrometr. bez rezultatu zresztą. Potem rozejrzał się.
— Polecimy dalej wąwozem, śladem rury.
— Ten magnetyt będzie diablo mylił — zauważyłem.
— To nic, za to rura odzywa się teraz własnym głosem.
Powróciliśmy do helikoptera. Tutaj Arseniew zatrzymał się wstępując na wysoki 
głaz.
— Zaczekajcie, muszę to zbadać…
Włączywszy aparat począł obchodzić miejsce lądowania.
— Rura leży tu zupełnie płytko… to wolna przestrzeń… Nie wiem, czemu, ale cała 
ta 
historia nie podoba mi się… nie rozumiem… — mówił urywanymi zdaniami, 
najwyraźniej do 
siebie.
— Doktorze — spytał nagle Rainera. — Jak pan sądzi, czy tamta przepaść może być 
wygasłym wulkanem?
— Na Ziemi powiedziałby — wykluczone, sądząc według skał… także trzęsienia 
zapadowe dają całkiem inne obrazy… ale tu mogę tylko powiedzieć: nie wiem.
— Dlaczego rura wynurza się? Czyżby to był przypadek?
— Zdaje się, że rozumiem, o co panu chodzi — powiedział Sołtyk. — Rura powinna 
biec 
głębiej, prawda? Jako inżynier, gdyby mi przyszło instalować tak wielki przewód 
siłowy, 
założyłbym go na głębokości co najmniej sześciu metrów.
— Nie tylko o tym myślałem — rzekł Arseniew — ale to jest rzeczywiście 
zastanawiające… Zastanawiające… — powtórzył. — Nasuwa się mimo woli 
przypuszczenie, 
że najpierw założono rurę, a potem… rzeźba terenu zmieniła się…
— Chce pan powiedzieć, że rurę założono, kiedy nie było jeszcze krateru ani tego 
wąwozu? — spytałem.
— Tak, właśnie to. Wiecie co, chodźmy poza ten wielki skręt, może stamtąd da się 
coś 
rozpoznać.
Zeszliśmy kilkaset kroków po czarniawych głazach. Byłem szybszy od innych i 
pierwszy 
stanąłem w zwężającym się kamiennym gardle. Niżej, w odległości może dwustu 
metrów, 
wąwóz się skończył. W obramieniu ciemnego wylotu jaśniała przestrzenna dolina. W 
jej 
środku leżało jezioro. Czarna, nieruchoma tafla wody z wystającymi jeszcze w 
znacznej 
odległości od brzegu igłami skalnymi ciągnęła się w dal. osłonięta lekką, 
zwiewną jak dym 
mgiełką. Ze wszystkich stron zbiegały osypiska, okalając jezioro olbrzymim, 
stromym lejem. 
Wśród złomów i brył piargu sterczały grupy nieregularnych iglic skalnych. Po 
prawej od 
mrocznego tła urwisk odcinał się biały krążek. Ktoś podszedł tak blisko, że 
dotknął mego 
ramienia, lecz nie zwróciłem na to uwagi. Niemal równocześnie z towarzyszem — 
był to 
Arseniew — podnieśliśmy do oczu lornety.
Kilka razy mrugnąłem powiekami, bo wydało mi się, że podlegam złudzeniu. Ale 
nie, 
ostrość była doskonała i lorneta w porządku…
W dzikim rumowisku wznosiła się biała kula. Była to jakby gładka kopuła, 
wstająca 
spomiędzy głazów matematycznie dokładną linią, ścisła, spoista, bez śladu 
nierówności. 
Odcinała się niezmiernie ostro od chaosu okalających ją złomów piargu.
— Czy potrafi pan posadzić tam maszynę? — odezwał się astronom.
Nie od razu odpowiedziałem, przemierzając lornetą przestrzeń. Wszędzie głazy na 
głazach, 
wysuwające w górę ostre krawędzie, wszędzie nieskończone ławice piargów, szarymi 
jęzorami wchodzące w żleby. Gdzieniegdzie odłamy, ustawione na innych w 
zawieszeniu tak 
niezwykłym, że kiedy je oko opuszczało, zdawały się tracić równowagę i padać.
— Lądowanie byłoby niebezpieczne… — powiedziałem. — Jeśli głazy się obsuną, 
maszyna przewróci się. Śmigło może się zgiąć. Ale możemy przecież zejść, to jest 
niedaleko, 
nie więcej niż trzy kilometry…
— Nie wiem, czy nie lepiej byłoby wrócić do rakiety — rzekł powoli Arseniew. — 
Szkoda, że nie mamy hydroplanowego podwozia… można by siąść na jeziorze.
Miał na myśli nadymane kule gumowe, na których helikopter może wodować. 
Zostawiliśmy je w rakiecie, żeby zmniejszyć obciążenie maszyny.
— Profesorze, teraz wracać?! — zawołałem. — Teraz, kiedy jesteśmy już tak blisko 
rozwiązania zagadki?
— Rozwiązanie zagadki nie wydaje mi się wcale takie bliskie.
Towarzysze stali przy nas na progu skalnym patrząc przez szkła w rozległe 
pustkowie. 
Arseniew opuścił aparat indukcyjny ku ziemi i wodził przez chwilę jego wylotem 
po 
otoczeniu.
— Rura, zdaje się, rzeczywiście schodzi w dół, ku tej kuli… — powiedział, — Ale 
odbiór 
jest fatalny, to magnetyt…
Wysokie hałdy rury żelaznej wyzwalały się z wąwozu i pokrywały zbocze zwężającym 
się 
w dole klinem. Dalej piargi przybierały odcień jaśniejszy, taki sam jak w całej 
dolinie. 
Arseniew zarzucił aparat na plecy i przymocował go do szerokiego pasa 
naramiennego.
— No, cóż, pójdziemy chyba… pan prowadzi, pilocie… Im niżej schodziliśmy po 
piargu, 
tym dziksze stawało się otoczenie. Okruchy staczające się spod butów pociągały 
za sobą inne. 
Kiedy w pewnej chwili spojrzałem w tył, nie dostrzegłem już helikoptera. Skrył 
się w głębi 
wąwozu.
W miarę jak spadek stawał się większy, coraz trudniej było iść. Kamienie osuwały 
się przy 
lada dotknięciu, raz cały pokład ruszył wraz ze mną z rosnącą szybkością. 
Uskoczyłem w 
bok, na płytę wspartą o żebro zbocza. Nużący marsz przedłużał się. Minęliśmy już 
dolną 
granicę magnetytów i cała powierzchnia gruzowiska migała w oczach od drobnych 
iskierek 
kwarcu, zdając się chwiać.
— Stań pan na chwilę — powiedział Arseniew. Posłużył się aparatem, kierując go 
pionowo ku ziemi.
— Rura jest niedaleko, ale… — nie kończąc zbliżył się i podał mi kabel. 
Włączyłem go i 
drgnąłem, tak bliskie i mocne było miarowe dudnienie. Arseniew spojrzał w górę, 
jakby 
oceniał odległość dzielącą nas od wąwozu, i ruszył przed siebie. Biała Kula 
zbliżała się 
powoli. Trudno było ocenić jej wysokość; z lewej strony wystawały spoza niej 
cztery igły 
skalne, po prawej stały gęsto spiczaste obeliski, otoczone zwietrzałymi 
odłamami. Między 
nami a kulą ciemniała wąska zatoka. Wody jeziora rozcinały tu grunt czarnym 
językiem, 
ujętym w strome gruzowiska. Przeciwny brzeg pokrywały rozszarpane kamienie i 
lśniące 
groźnie, dęba stojące płyty. Nagle astronom przystanął.
— Biała Kula nadaje… — odezwał się głucho. Aparat indukcyjny stał się 
niepotrzebny; 
odbiornik radiowy w hełmie huczał basowym, narastającym pomrukiem. Pośpieszyłem 
za 
Arseniewem. Zręcznie przesadzał głazy, pierwszy dotarł do zatoki i bez wahania 
wszedł w 
wodę. Przez chwilę pogrążał się, lecz nie sięgnęła mu wyżej piersi. Rychło 
pomagaliśmy już 
sobie przy wejściu na drugi brzeg, usłany skośnymi płytami. Ze szczytu 
wzniesienia 
ponownie ujrzeliśmy Białą Kulę. Jej kopulaste sklepione boki rzucały lekki cień 
na 
powierzchnię rumowiska. Pochyłość wiodła ku roztrzaskanym częściowo iglicom. Za 
ostatnią 
była równa przestrzeń, zawalona otoczkami i drobniejszym gruzem. Wzrok nie 
ogarniał już 
Białej Kuli. Stała przed nami jak wypukły, gładki mur. Podeszliśmy blisko. 
Dotknąłem białej 
ściany. Serce uderzało spiesznie. Podniosłem głowę. Kula wznosiła się milczącym, 
nieruchomym ogromem. Oparłem się o nią plecami. Helikoptera nie było widać; 
daleko, nad 
stokiem osypiska, którym zeszliśmy, ział w rozsuniętych skałach wylot wąwozu.
— Dudnienie staje się coraz silniejsze — powiedział Rainer. — Czy nie jest 
wskazane 
oddalić się?
Arseniew spojrzał na indykator radioaktywności.
— Nie ma żadnego promieniowania, ale myślę, że…
Nie dokończył. Czarne ujście wąwozu, w które właśnie patrzałem, rozjaśniło się 
nagłym 
błyskiem. Dobiegł stamtąd przeciągły grom; jeszcze raz błysnęło i zagrzmiało, 
potem z 
czeluści zaczął się gęstymi kłębami wytaczać dym. Płynął leniwie nad 
piarżyskiem.
Nikt z nas się nie odezwał. Trwaliśmy tak może minutę, wpatrzeni w dymiący wylot 
wąwozu. Nareszcie astronom przerzucił aparat przez ramię i spojrzał na nas po 
kolei.
— Sądzę, że… będziemy nocować poza rakietą… — powiedział i ruszył ku zatoce.
Droga powrotna zajęła nam prawie dwie godziny. Z łomoczącymi sercami, zadyszani, 
zlani potem, prawie biegiem wpadliśmy w wąwóz, który powitał nas głuchym 
milczeniem. 
Było tu daleko chłodniej niż w dolinie. Wdzieraliśmy się jeden za drugim na 
głazy, 
przebiegaliśmy po chwiejnych taflach, skakaliśmy z kamienia na kamień, aż 
ukazało się 
miejsce lądowania.
Skała była okopcona, tlały na niej jeszcze zwęglone szczątki, kawały 
konstrukcji, krople 
stopionego straszliwym żarem metalu. Przy moim bucie błysnęło coś srebrzyście: 
wspornik 
podwozia wraz z przytrzymującą śrubą, rozdarty jak papier.
Arseniew ledwo okiem rzucił na ten obraz zniszczenia. Opuścił aparat indukcyjny 
i przez 
dłuższą chwilę nasłuchiwał.
— Tak się płaci za głupotę — powiedział, zarzucił aparat na ramię, odwrócił się 
i zaczai 
schodzić w dół. Szliśmy urwistymi piargami nie odzywając się. Kroki 
rozbrzmiewały 
donośnie w panującej ciszy, przerywanej tylko szelestem staczającego się żwiru.
Niedaleko za ujściem wąwozu Arseniew przystąpił do wielkiej, gładkiej płyty, 
wspartej na 
ostrzach kilku głazów, tak że tworzyła rodzaj naturalnego stołu.
— Odpoczynek piętnastominutowy i narada — obwieścił. — Czy orientujecie się w 
tym, 
co zaszło?
Mówiąc to rozpostarł na kamieniu mapę, którą miał \v zewnętrznej kieszeni 
skafandra. Co 
do mnie, nie rozumiałem nic. W głowie miałem zupełny chaos. Wiedziałem jedno: 
zaszła 
katastrofa, której skutki były nieobliczalne. Straciliśmy helikopter, aparaty, 
żywność. 
Pozostało nam po żelaznej racji konserw na głowę, niewielkiej ilości wody i 
zapasie tlenu, 
jaki mieścił się w butlach skafandra. Poza tym Sołtyk niósł przypasany na 
plecach ręczny 
miotacz płomieni, a ja — zwój liny. To było wszystko.
— Pan nie przypuszcza chyba, profesorze, że to był… atak? — spytał powoli 
Sołtyk.
— Nie. Sadzę, że w dużej mierze zawiniliśmy sami.
— Ależ dlaczego, w jaki sposób?! — zawołałem. Arseniew nie odpowiedział.
— Wybuchło paliwo w zbiornikach — myślał głośno Rainer. — Ale to był tylko 
początek. 
Jeśli połączyć katastrofę z tym dudnieniem, które słychać było pod kulą… tak, 
tak, rura!
— A więc pole magnetyczne? — spytał Sołtyk.
— I to olbrzymiej siły… w ułamku sekundy musiały działać miliony gaussów!
Coś zaczęło mi się przejaśniać, lecz wciąż jeszcze nie mogłem z usłyszanych 
fragmentów 
złożyć całości.
— Te kamienie… magnetyt… Profesorze, czy to było w związku z tym pustym 
miejscem, 
na którym wylądowaliśmy?
— Otóż właśnie! — powiedział Arseniew i mimo całej tragiczności naszego 
położenia w 
głosie jego zabrzmiał triumf uczonego, który znajduje rozwiązanie problemu.
— To puste miejsce!
Przytrzymując brzegi papieru, które trzepotały na wietrze, wskazał przebytą 
drogę aż do 
miejsca katastrofy.
— Rzecz jest prosta, tak prosta, że pojęłoby ją dziecko, a my zachowaliśmy się 
jak głupcy! 
Rura, leżąca wszędzie na głębokości kilkudziesięciu metrów, wynurza się tutaj i 
biegnie pod 
samą powierzchnią skały. Po jednej stronie jest nad nią przestrzeń pusta, a po 
drugiej — stosy 
głazów. Nie są to zwykłe głazy, lecz magnetyt, ruda żelazna! Kiedy płynie prąd, 
wokół rury 
powstaje pole magnetyczne. Jak długo natężenie prądu nie zmienia się, jest ono 
nieruchome. 
Przy wzroście prądu pole zaczyna wirować zgodnie z regułą Oersteda.
— Diabli! — krzyknąłem. — Reguła korkociągu!
— Tak. Powiada ona, że jeśli prąd płynie w kierunku wskazanym przez ostrze, to 
pole 
obraca się zgodnie ze skrętami korkociągu. W doświadczeniach laboratoryjnych 
używa się 
jako przewodnika drutu miedzianego, a jako ciał, które pole ma poruszyć — 
opiłków żelaza. 
Tutaj był poddziemny przewód i głazy magnetytowe. Kiedy prąd osiąga wielkie 
natężenie, 
pole magnetyczne przerzuca głazy z jednej strony rury na drugą. W ten sposób 
powstała od 
zachodu przestrzeń pusta, a od wschodu — stosy głazów.
— Ależ rura powyżej tego miejsca jest przerwana — zauważyłem.
— To nic. Po prostu jest uziemiona i prąd wchodzi w skałę. Pamiętaj pan, że tam 
jest 
„żelazny grunt”, który nie stawia mu prawie wcale oporu.
— A prawda! To helikopter także rzuciło na te głazy?
— Tak.
— I nastąpiła eksplozja paliwa? A przecież wyłączyłem zapłon.
— Wskutek indukcji musiały w konstrukcji metalowej powstać prądy wirowe tak 
potwornej mocy, że metal zaczął się w mgnieniu oka topić — wyjaśnił inżynier. 
Opuściłem 
głowę.
— A tom wylądował… — powiedziałem zgnębiony. — Ładnie wylądowałem… to puste, 
równe miejsce było pułapką… ale kto mógł przypuszczać?
— Każdy! — odparł ostro Arseniew. — Mieliśmy wszystkie dane; wiedzieliśmy, że ta 
część rury znajdzie się pod prądem… co prawda, słabym, kiedyśmy tam byli, ale 
prądem, 
który mógł się w każdej chwili spotęgować. Dalej, rozpoznaliśmy głazy jako rudę 
żelazną. 
Widzieliśmy, że puste miejsce ogranicza cały ich stos… dlaczego? Któż je stamtąd 
odrzucił i 
po co? Dla naszej wygody? Trzeba było myśleć! myśleć!
— Racja — rzekł Sołtyk. — Ale dość o tym. Dajmy temu pokój. Należy zastanowić 
się, co 
teraz robić.
Cztery hełmy pochyliły się nad mapą.
— W linii powietrznej dzieli nas od rakiety jakieś 90 do 100 kilometrów… terenu 
bardziej 
ciężkiego. Nie jest to, sądzą, ocena przesadna. Wody mamy mało, żywności 
również, a 
tlenu… — Arseniew spojrzał na manometr aparatu tlenowego.
— Starczy na jakieś czterdzieści godzin — powiedziałem.
— Nawet na czas krótszy, jeśli będziemy zmuszeni do dużego wysiłku fizycznego. 
Wiecie, 
jak umówiliśmy się z towarzyszami. Jeżeli nie wrócimy do ósmej wieczorem, 
Oswaticz 
poleci samolotem wzdłuż śladu akustycznego. Jeśli nie zgubi go przedtem, dotrze 
do 
krateru… tam, gdzie się ślad urywa.
Astronom spojrzał na mnie.
— Czy można wprowadzić samolot do wąwozu? Przymknąłem powieki. Przed oczyma 
stanęły czarne, zwichrowane mury skalne.
— Wprowadzić można — powiedziałem — ale…
— Ale?
— Ale zawrócić — nie. Samolot nie potrafi zawisnąć nieruchomo jak helikopter.
— To znaczy, że każda próba musiałaby się zakończyć katastrofą?
— Każda.
— Miejmy nadzieję, że Oswaticz będzie… — rozsądny… — powiedział oschle astronom. 
— Dobrze. W najlepszym razie będzie więc mógł zrzucić rezerwuary z żywnością nad 
brzegiem urwiska.
To, o czym mówił astronom, było częścią planu ratowniczego, opracowanego przed 
naszym wyruszeniem. Oswaticz miał, w razie jeśli nie będzie mógł nas odszukać, 
zrzucić na 
spadochronie zbiorniki z żywnością i tlenem, wyposażone w specjalne aparaty 
radiowe, 
nadające automatycznie sygnały, co miało ułatwić ich odszukanie.
— Przez wąwóz przeprawilibyśmy się w parę godzin — ciągnął Arseniew — ale ściany 
krateru są nieprzebyte. Bez względu na to, jaką obierzemy marszrutę, jest 
wykluczone, żeby 
się nam udało dotrzeć do rakiety przed zmierzchem, który rozpocznie się za 
jakieś 26–28 
godzin. Pamiętacie te wąwozy i rozpadliny, nad którymi przelatywaliśmy? 
Zaznaczyłem je 
tylko szkicowo, bo liczyłem na fotografie, które przepadły. Cóż więc 
proponujecie?
Zapadło milczenie, tylko wiatr syczał, rozdzierany krawędziami głazów, i brzeg 
mapy 
trzepotał niespokojnie, przyciśnięty rękawicą astronoma.
— Robiąc cztery do pięciu kilometrów na godzinę i nie przystając wcale, 
moglibyśmy 
teoretycznie odbyć drogę do Kosmokratora w przeciągu doby — powiedział Sołtyk. — 
Jednakże takie obliczenie nie ma żadnej wartości, bo nie wiadomo, na jak długo 
zatrzymają 
nas rozpadliny… i czy w ogóle dadzą się przejść albo obejść. Dlatego proponuję, 
żebyśmy 
poszli nie na południowy zachód, w kierunku rakiety, lecz na wschód, pod prostym 
kątem do 
drogi, którą przylecieliśmy…
Patrzałem zdumiony na inżyniera, a on ciągnął spokojnie:
— Zasięg naszych aparatów radiowych jest duży, ale wysyłana fala biegnie jedynie 
w linii 
prostej. Moglibyśmy więc skomunikować się z towarzyszami tylko wznosząc się na 
wysokość tak znaczną, by pomiędzy nami a rakietą nie stały żadne przeszkody 
terenowe. Nie 
wystarczy wejść na płaskowyż w stronie, z której przylecieliśmy, bo pomiędzy 
nami a nimi 
jest tam Martwy Las ze swoją strefą zjonizowaną, która odbija fale jako lustro. 
Za to 
gdybyśmy poszli tu — przesunął palec na mapie poza wschodni brzeg doliny — i 
weszli na 
jeden z tych szczytów — być może, udałoby się nam nawiązać łączność…
— Być może — podkreślił głosem Rainer.
— Innego wyjścia nie widzę.
— Pewności, oczywiście, mieć nie będziemy.
— Nie. Trudno ocenić odległość, ale nie dzieli nas chyba od tych skał więcej niż 
pięć do 
sześciu kilometrów. Dodajmy jeszcze osiem… niech będzie dziewięć, nawet dziesięć 
godzin 
na wspinaczkę — i znajdziemy się na miejscu panującym nad całą okolicą.
— Ale jezioro, na którym leży rakieta, otoczone jest skałami — zauważyłem. — Czy 
wziął 
pan to pod uwagę?
— Tak. Przełęcz skierowana jest właśnie na północo–wschód, to znaczy prosto na 
tę grupę 
szczytów.
— Ten projekt odpowiada mi — powiedziałem. — Gdyby się udało nawiązać łączność, 
rakieta przyleci do nas… i nie będziemy musieli nocować…
— Pomysł jest dobry — rzekł Arseniew — chociaż niełatwy do wykonania. Czy 
akceptujecie go wszyscy?
Potwierdziliśmy.
— Teraz, kiedy nie mamy pomocy technicznych, w jakie zaopatrzyła nas Ziemia, 
pokaże 
się dopiero, ile jesteśmy warci — rzekł Arseniew i wstając zwrócił się do mnie:
— W chodzeniu po górach jest pan najsprawniejszy. Liczymy na pana.
— Czy zaraz wyruszymy? — spytałem,
— Myślałem o tym, żeby zbadać wodę w jeziorze — może nadaje się do picia.
— Idźcie więc tam — powiedziałem — a ja rozejrzę się tymczasem i poszukam drogi. 
Może da mi pan swoją lornetę — poprosiłem Arseniewa, gdyż jego szkła były 
silniejsze od 
moich.
Towarzysze zaczęli schodzić w dół, a ja zmierzałem ku grupie smukłych wieżyczek 
skalnych. Upatrzyłem sobie jeszcze w czasie narady dwie stojące tak blisko 
siebie, że 
wyglądały jak na dwoje rozpękły kamienny obelisk. Wcisnąłem się w szczelinę i, 
pracując na 
przemian nogami i grzbietem oraz odpychając się rękami, szybko wznosiłem się w 
górę. 
Przez jakiś czas słyszałem jeszcze urywki rozmowy prowadzonej przez Sołtyka i 
Arseniewa, 
potem, kiedy zniknęli za głazami, głos w słuchawkach ścichł.
Wierzchołek igły nie był zbyt ostry; można tam było swobodnie usiąść, zwiesiwszy 
nogi w 
przepaść. Podniosłem lornetę do oczu. Nad urwiskiem, które wyraźnie rysowało się 
w 
okrągłym polu widzenia, stały dwa szczyty. Rzadka mgła, zawieszona w powietrzu, 
nadawała 
im ołowianą barwę i zacierała drobniejsze szczegóły rzeźby. Odkryłem przęsło 
skalne, które 
wznosiło się od piargów i podchodziło do głównego masywu. W pewnej chwili wydało 
mi 
się, że białawy obłok, osuwający się po jednym z upatrzonych szczytów, nagle 
zniknął. 
Mogło to oznaczać, że pomiędzy tym szczytem a nami leży jeszcze jedna dolina. 
Patrzałem 
pilnie, lecz nie dostrzegłem niczego, co mogłoby rozproszyć wątpliwości. 
Postanowiłem nie 
wspomnieć o tym towarzyszom. Niebawem w słuchawkach odezwały się ich głosy.
— No, i jak woda? — spytałem chowając lornetę do futerału. Owinąłem podwójnie 
złożoną linę wokół występu skały.
— Niestety, to raczej roztwór formaliny — rzekł Arseniew.
Jego głos, docierający do mnie poprzez odbiornik radiowy, brzmiał donośnie, co 
niezwykle kontrastowało z widzianym obrazem: towarzysze zbliżali się do stóp 
igły, na której 
siedziałem, i z wysokości wielu pięter podobni byli do szarych, wielkogłowych 
mrówek.
Odepchnąwszy się mocno nogami, pomknąłem w dół. Energicznie zaciskałem linę, 
wysuwającą się spod lewego barku. Po kilkudziesięciu sekundach znalazłem się 
przy 
towarzyszach i pociągnąłem koniec liny, która spadła z góry luźnymi zwojami.
— Mam nadzieję, że wybrał pan drogę mniej powietrzną — powiedział Rainer patrząc 
nieco podejrzliwie, jak owijam linę przez bark. Domyśliłem się, że odczuwa tremę 
przed 
wspinaczką — z nas wszystkich najmniej był obeznany z górami…
— Pójdziemy doskonale — pocieszyłem go i przedstawiłem swój plan:
— Najpierw piargami na granicy pasa magnetytów, aż do ściany, potem mały trawers 
w 
lewo, a dalej po żebrze do góry. Zdaje się, że w jednym miejscu jest uskok… albo 
przetrawersujemy znowu, albo weźmiemy z drugiej strony…
— Jak to „albo — albo”? — spytał Rainer. — Może podejdziemy bliżej?
— Na pewno podejdziemy, bo lepszej drogi nie ma… Ruszyliśmy w obranym kierunku. 
Nad jeziorem leżały głazy tak potrzaskane i strome, że często trzeba było 
przełazić je na 
czworakach, potem jednak pojawiły się długie, chropawe płyty, po których szło 
się wcale 
dobrze.
— Jednego nie pojmuję — powiedziałem do Arseniewa, który szedł obok mnie — 
dlaczego w rurze pojawił się prąd akurat wtedy, kiedyśmy wylądowali? Czy to 
naprawdę 
mógł być przypadek, zupełnie nie związany z naszą obecnością?
 
— A dlaczegóżby nie? Rura zdaje się stanowić część wielkiej sieci energetycznej, 
w której 
okresowo pojawiają się olbrzymie prądy… zaczyna się to od powolnego wzrostu 
natężenia… 
pamięta pan ten odgłos, który określiliśmy jako „lampy pod prądem”? Potem 
przychodzą fale 
coraz wyższe… to było owo dudnienie pod kulą… a wreszcie nadchodzi szczyt mocy. 
Takie 
zjawisko może się powtarzać raz na kilka godzin czy raz na dzień.
— A głazy zostały odrzucone z tego miejsca poprzednimi uderzeniami prądu, 
prawda?
— Oczywiście.
Wzrastająca pochyłość stoku utrudniała rozmowę. Zamilkliśmy. Pod butami zgrzytał 
nagi 
kamień. Zbliżaliśmy się do szczytu wału opasującego dolinę. Odwróciłem się, by 
po raz 
ostatni spojrzeć w dół.
Skalna głębia, zbiegająca ku mrocznym wodom jeziora, leżała martwa i pusta pod 
chmurami, które płynęły leniwie na wschód. Biała Kula zmieniła się w drobny 
punkt, ledwo 
widoczny na szarym tle piargów.
Drgnąłem. Ktoś położył mi rękę na ramieniu. Był to Arseniew. Patrzał, jak ja, w 
miejsce 
naszej klęski. Milczeliśmy, tętna uderzały szybko w skroniach, z wysokości 
dobiegał 
przytłumiony szum wiatru rozdzieranego krawędziami urwisk.
— My tu jeszcze wrócimy! — powiedział głucho Arseniew. Stał chwilę, potem ruszył 
dalej. Jego skafander znikał niekiedy, zlewając się z szarobrunatną barwą skały, 
i tylko 
metalowy hełm błyskał wśród wielkich głazów. Wysoko w górze wznosił się owiany 
chmurami szczyt, który był naszym celem.
CZARNA RZEKA
Moje przypuszczenie okazało się, niestety, słuszne. Stanąwszy na grzbiecie 
górskim, 
zobaczyliśmy przed sobą drugą dolinę. Wypełniało ją morze falujących mgieł. 
Położona 
wyżej od doliny Białej Kuli, była skalnym kotłem pośród czarnych, zębatych 
ścian. Po 
krótkiej naradzie postanowiliśmy obejść dolinę południową, opadającą stopniowo 
granią, 
która na północo–wschodzie przechodziła w upłazy wielkiego szczytu. Luźne, 
ruchome 
obłoki mgły kłębiły się, rozlewały płasko i powoli, lecz nieustannie wzbierały 
zatapiając 
zbocze. Związani liną, posuwaliśmy się po ostrzu grani, z dwu stron oblanych 
mleczną 
topielą. Czasem lotny obłok, chwycony wiatrem, szybował w górę, zawadzał o skałę 
i 
przepływał między nami. Widziałem wtedy tylko czarniawy, powiększony cień 
kroczącego 
przodem Arseniewa. Wysiłek, napędzając krew do twarzy i oczu, rzucał na ekran 
mgielny 
plamy świetlne, zarysy gwiaździstych fantomów, ale dość było przymknąć parę razy 
powieki, 
a wszystko znikało — i zostawała tylko mgła.
Spojrzałem na zegarek. Szliśmy już dziewięć godzin. Dawał się odczuwać długi 
brak 
treningu. Pot gromadził się obficie na ciele, spływał po szyi, po karku, z czoła 
na twarz.
Szczyt, nieruchomy pośród krzyżujących się smug pary, trwał wciąż w jednakowym 
oddaleniu. Wystawiał ku nam ogromne, fałdziste zbocza, rozcięte żlebami. Grań 
opadała. Jej 
czarny grzbiet niknął w przypływie obłoków. Miejsce to wyglądało jak długi, 
wąski 
półwysep, oblany ze wszech stron białym oceanem. Kiedyśmy doszli do jego krańca, 
zaproponowałem odpoczynek. Towarzysze byli bardzo wyczerpani. Rainer potykał się 
nawet 
w stosunkowo łatwych miejscach. Rozłożyliśmy się pod wygarbieniem grani. 
Szczęściem nie 
było tu głównego bodajże wroga wypraw górskich na Ziemi, mrozu. Skała była 
ciepła, jakby 
nagrzana słońcem. Słyszałem, jak chemik mówi coś o czekoladzie,
— Chciałem wziąć tabliczkę i zapomniałem… przydałaby się teraz…
— Nie gderajcie, kolego — mruknął Arseniew. — Jak długo się zatrzymamy? — 
zwrócił 
się do mnie.
— Kto potrafi, niech próbuje spać — powiedziałem. — To najlepsze, co w tej 
chwili 
można robić. Cztery godziny powinny wystarczyć. Obudzę was, umiem spać, jak 
długo chcę.
— Cenny talent — powiedział ktoś. Słowa te doszły mnie jakby z wielkiej dali. 
Pogrążyłem się w błogim bezruchu.
Szło za mną mnóstwo srebrnych mrówek. Nie bałem się ich, przeciwnie, nasze 
stosunki 
były wcale życzliwe. W pewnej chwili spostrzegłem, że jedna siedzi na mojej 
dłoni i krzyczy: 
żądała, żebym natychmiast wzbił się w powietrze i poleciał do rakiety, bo 
towarzysze 
niepokoją się o nas. Inne, stojąc na ziemi, wtórowały jej chóralnym piskiem. 
Daremne były 
moje tłumaczenia, że umiejętność lotu jest mi obca. Wreszcie, zły, machnąłem 
rękami i 
wzniosłem się w powietrze. Trzepotałem tuż nad ziemią, ciężko jak kura, aż nagle 
coś mnie 
pociągnęło w dół, i to tak dobrze, że zbudziłem się, siedząc. Zbliżała się do 
mnie stożkowata 
bania metalowa z ogromnym szklanym okiem. W pierwszej chwili myślałem, że to 
koszmar 
snu, i dobra chwila upłynęła, zanim poznałem hełm Arseniewa.
— Miał pan nas obudzić.
Spojrzałem na zegarek. Przespałem prawie pięć godzin. Zmieszany zerwałem się na 
równe 
nogi.
— To pewno dlatego, że na obcej planecie — bąknąłem. Arseniew obudził Sołtyka i 
Rainera. Posiliwszy się ostatnimi tabletkami koncentratu witaminowego ruszyliśmy 
w dalszą 
drogę. Powietrze było spokojne i mgła leżała nieruchomo. Tam gdzie grań obniżała 
się, 
brodziliśmy po kolana w mlecznych oparach, a czasem mknęliśmy w nich zupełnie. 
Każdy 
krok był niebezpieczny. Posuwaliśmy się nadzwyczaj powoli i minęły godziny, 
zanim pod 
butami zachrobotał gruz osypiska. Dotarliśmy do ujścia wielkiego żlebu, który
wrzynał się głęboko w zbocze upatrzonego szczytu. Podchodzenie było nietrudne, 
ale 
niezmiernie wyczerpujące. Skafander ciążył coraz bardziej. Miałem ochotę zerwać 
hełm z 
głowy, żeby choć raz zaczerpnąć świeżego powietrza. Mimo woli oglądałem się za 
siebie. 
Towarzyszom, mniej wprawnym w chodzeniu po górach, musiało być jeszcze ciężej. 
Zgarbieni, szli powoli we mgle pełznącej w górę zbocza niskimi obłoczkami. 
Szczyt dawno 
już znikł nam sprzed oczu: góra rozstąpiła się popękanymi płytami w dwie strony, 
jakby 
przeszła tędy odkładnica potwornego pługa. Dno żlebu zaścielał białawy, suchy 
piarg, 
wysoko ponad krawędziami obrywów śmigały w górę żółtawe, szare i brunatne 
turnie. Spod 
ich groźnie przewieszonych żeber rozchodziły się stożki nasypowe. O ósmej rano, 
w 
siedemnaście godzin od chwili katastrofy, po wielkich, zwietrzałych głazach 
wspięliśmy się 
na szczyt.
Łańcuch górski opadał ku wschodowi martwymi, zakrzepłymi fałami. Pod nami — 
nieskończone morze mgieł, pręgowane cienkimi liniami cienia, mieniące się w 
oddali buro i 
liliowo. Po ostatni kres horyzontu nic, tylko mgła rozczesana w drobne smugi. 
Zbocze 
naszego szczytu schodziło w nią potężnie sklepionym, rozłożystym ramieniem. W 
połowie 
rozcinała je brama skalna. Przez ten wyłom prze—pełzały obłoki, spod których 
przeświecała 
powierzchnia głębiej leżących skał.
Arseniew rozpostarł na kamieniu mapę, wyznaczył z możliwie wielką w tych 
warunkach 
dokładnością kierunek, w którym znajdował się Kosmokrator, i porozstawiał nas co 
kilkadziesiąt metrów w najwyższych punktach. Wywoływaliśmy towarzyszy przez 
radio. W 
słuchawkach pośród odległych, jakby z całej przestrzeni naraz płynących szmerów 
rozlegały 
się chwilami miarowe sygnały. To automatyczny nadajnik rakiety odzywał się co 
piętnaście 
sekund dwoma przerywanymi dźwiękami. Słyszeliśmy rakietę, lecz ona nie 
odpowiadała na 
nasze wezwania. Być może, odległość była zbyt wielka albo od Martwego Lasu 
ciągnęły 
przestrzenią obłoki radioaktywne, gasząc słabą falę naszych aparatów — dość że 
po godzinie 
skupiliśmy się przy Ars—niewie w ponurym milczeniu. Astronom rozłożył mapę i 
zadumał 
się nad nią.
— A więc jednak przyjdzie nam nocować — powiedział. — Zmierzch rozpocznie się 
dzisiaj za jakieś osiem do dziewięciu godzin. Musimy go spotkać w dobrym 
ukryciu… 
Należy się spodziewać gwałtownej burzy.
Spojrzał w mgły spoczywające kilkaset metrów niżej.
— Drogi wybrać nie możemy — powiedział — wobec tego pójdziemy tak.
Nakreślił przez mapę prostą jak strzała linię w kierunku rakiety. — Musimy 
jednak 
zatrzymać się — powiedziałem — co najmniej na pół godziny. Schodzenie, jak 
wiadomo…
— Schodzenie będzie łatwiejsze od wspinaczki — rzekł szybko Arseniew, a kiedy 
spojrzałem na niego zdziwiony, położył mi znaczącym gestem rękę na ramieniu. 
Zamilkłem. 
Kiedy za chwilę Rainer oddalił się, profesor przyłożył swój hełm do mojego. 
Dzięki 
zetknięciu obu metalowych kasków głos mógł płynąć bez pośrednictwa radia. 
Wyłączywszy 
swój aparat Arseniew powiedział:
— Nie trzeba mówić wszystkiego.
— Ze względu na Rainera?
Skinął głową. Ponieważ chemik zbliżył się, nie zamieniliśmy już ani słowa. 
Oparci 
plecami o chropowate głazy, spoglądaliśmy na poły tylko widzącymi od znużenia 
oczami w 
mgielne przepaści. Po pewnym czasie zaczęło się w górze coś dziać. Chmury 
gęstniały jak 
rybi klej, rzucony na gotującą się wodę, rozpływały się pierścieniami, skręcały, 
coraz bardziej 
zwiewne, klarowne, aż nagle ukazało się w nich okno. Szybko znikło, lecz z boku 
odsłoniło 
się drugie.
Zaświeciło w nim niebo. Wiatr rozdmuchiwał puszyste kłęby coraz szerzej.
— Psiakrew!
— Czemu pan klnie? — spytał astronom.
— Niebo, profesorze, niebo!
Niebo było zielone. Przejrzysty, łagodny szmaragd, jakby rozpławiona w szkle 
barwa 
pierwszych traw prześwietlonych słońcem. Płynęły tam bardzo wysoko pierzaste, 
zupełnie 
złote obłoczki.
— Zapewne dwutlenek węgla… — zauważył Rainer. Uradowało mnie, że się odezwał. 
Nie opanowała go jeszcze zupełna apatia.
Tymczasem tu i ówdzie mgła w dole rozbłyskiwała, dotknięta promieniami. Wtem 
obrzeże 
wielkiej chmury zapłonęło gwałtownie. Wyjrzała zza niego olbrzymia, płomienna 
tarcza, 
dobrze już przechylona ku zachodowi. W jednej chwili zapanował straszliwy upał. 
Powierzchnia mgieł zajaśniała jak zalana kipiącym metalem. Śladem cienia, 
uciekającego z 
zawrotną chyżością w dal widnokręgu, wybuchały orgie świateł. Z głębin wstawały 
góry 
rozżarzonej miedzi, krwiste otchłanie, pieczary i jaskinie o płynnych ścianach, 
a Słońce 
przeszywało je blaskiem, wybijając w ruchomej, jakby życiem obdarzonej magmie 
złote 
galerie. Cały ten ocean milczących płomieni oddychał; unosiły się nad nim 
fiołkowe i różowe 
opary, w których migotały pasy wielokrotnie powtarzających się tęcz. Aż znowu 
jakaś 
chmura nasunęła się na Słońce i równina obłoków zgasła, w jednej chwili zalana 
bezbrzeżną 
szarością.
— Drogośmy zapłacili, żeby ujrzeć to widowisko — powiedział cierpko Rainer.
Opasałem się liną podając drugi koniec Sołtykowi. Założył karabinek w kółko pasa 
i 
skierował się ku pochyłości. Arseniew kroczył pierwszy, ja za nim, dalej Sołtyk; 
Rainer, 
ciężko stawiając nogi, szedł ostatni. Tak rozpoczął się powrót.
Długo schodziliśmy we mgle. Niekiedy stawała się tak gęsta, że ginęła w niej 
sylwetka 
kroczącego przodem astronoma. Wzrok tonął w szarej płynności; zacierały się 
kontury drogi, 
najbliższych głazów, nawet zarysy wyciągniętej ręki. Nachodziło mnie wrażenie, 
że cały 
roztapiam się, rozpływam we mgle. Było to uczucie z koszmarnego snu, w którym 
traci się 
poczucie realności istnienia. Mówiłem wówczas do towarzyszy; ich głosy 
rozwiewały na 
chwilę przygniatające uczucie samotności.
Jakiś czas skała odzywała się dźwiękliwie pod ostrzami czekanów, potem 
chrobotały głazy 
osypisk, a po trzech godzinach marszu kroki ścichły i stopy poczęły się 
zagłębiać w 
rozpulchnionym gruncie. Nie wiedzieliśmy, czy to już równina, czy tylko 
kopulasta 
wyniosłość, bo na wskazaniach aneroidów nie można było polegać.
Już od dłuższego czasu zachowywały się niespokojnie. Ciśnienie atmosferyczne 
podnosiło 
się wolniej, niż należało tego oczekiwać podług tempa marszu; najwidoczniej 
zbliżał się niż 
barometryczny. Pozostawało to w związku z nadchodzącym zmierzchem.
Niebawem równy teren ponownie zaczął opadać. Zstępowaliśmy coraz niżej, niżej. O 
ile 
można było rozeznać się w tak gęstej mgle, znajdowaliśmy się w płytkim wąwozie, 
jak gdyby 
w korycie wyschłej rzeki, i schodziliśmy w dół powtarzając wszystkie jego 
zakręty. Nagle 
pod nogami poczuliśmy skalną caliznę. Szło się po niej jak po chodniku miejskim, 
tak była 
równa i gładka.
Zdumiony rozejrzałem się, lecz nie mogłem dostrzec niczego.
Prowadzący według kompasu Sołtyk przystanął.
— Tam coś jest — wskazał na wielką plamę, ciemniejącą w szarych tumanach.
Pochyliwszy się, pociągnąłem ręką po skale.
— Słuchajcie… — powiedziałem — może się mylę, ale to są kwadratowe płyty. Czuję 
ich 
spojenia pod palcami… to jest najprawdziwszy chodnik!
— — Chodnik? To może jest tu gdzieś restauracja? — spytał Rainer. W czasie drogi 
dał 
już nam zakosztować swego gorzkniejącego humoru. Arseniew skierował aparat 
indukcyjny 
w stronę plamy. Owalna, majaczyła niewyraźnie w niewielkiej odległości.
— Czasu mamy mało — rzekł astronom — ale… kto z was pójdzie tam ze mną?
Zgłosiliśmy się z Sołtykiem, a i chemik przyłączył się po chwili wahania. Gładka 
przestrzeń, którą nazwałem chodnikiem, zakręcała i podnosiła się niezbyt stromo. 
Przeszedłszy kilkanaście kroków, stanęliśmy przed czarnym otworem. Mgła była tu 
rzadsza. 
Jasnymi słupami skrzyżowały się w niej promienie naszych reflektorów. W świetle 
ukazała 
się obszerna jaskinia. W głębi pod ścianą stał walcowaty twór. Zbiegłem ku niemu 
po 
osypującym się drobnym szutrze. Był to metalowy cylinder, zapuszczony częściowo 
w grunt i 
zamknięty wypukłą tarczą. Naparłem na nią barkiem. Między tarczą a cylindrem 
powstała 
wąska, czarna szczelina, która rozszerzała się szybko. Pokrywa poleciała ze 
szczękiem w 
górę. Wnętrze było puste.
— Zbiornik! — zawołałem. Towarzysze schodzili po osypisku. Postąpiłem kilka 
kroków 
w bok. Grota była dziwnie regularna. Kształt miała wydłużony, z lekko 
pochylonymi 
ścianami i wklęsłym stropem. W głębi zwisały z niego jakieś czarne łachmany, 
jakby 
gigantyczna pajęczyna. Zbliżywszy się i wziąwszy w rękę jej część, przekonałem 
się, że jest 
to skruszały, jakby spalony metal. Rudoczarny, zmięty, pokryty był sadzą, która 
w jednej 
chwili osypała mnie wielkimi płatami. Nagle w promieniu latarki, biegającym 
białym kołem 
pośród splątanych zwojów metalu, które rzucały skaczące cienie, mignęło coś 
czerwonawego. 
Zwróciłem tam reflektor. Na ścianie widniał rysunek, bardzo stary, bo czerwonawa 
farba 
odprysła i złuszczyła się w wielu miejscach. Przedstawiał współśrodkowe koła. 
Odwróciłem 
się, by zawołać towarzyszy, i wtedy spostrzegłem, że to, na czym stoję, nie jest 
szutrem.
Ta wibrująca w świetle masa błyszczących kamyczków była pokładem srebrnych 
stworzonek. Ale nie były już srebrne. Zmatowiałe, powleczone śniedzią jak cynowe 
okruszki, 
przypominały mego małego więźnia tylko kształtem. Mimo woli odskoczyłem wstecz, 
ale 
leżały wszędzie. Ich szeleszczące przy dotknięciu masy zalegały całe dno groty. 
Poruszone 
przedtem metalowe łachmany kołysały się wolno w powietrzu. Teraz zobaczyłem, że 
poza 
nimi jest jakby wielki plaster pszczeli. Zakrywały go częściowo festony metalu, 
skurczone jak 
zdarta i opalona skóra. Wygląd plastra nadawały ścianie regularnie rozmieszczone 
otwory. 
Tworzyły jakby wielokątną mozaikę. Tkwiły w nich szare, niegdyś srebrne 
stworzonka. Pod 
ścianą wznosił się ich cały stos.
— Patrzcie! — powiedziałem zdławionym głosem. — Patrzcie!
Towarzysze obstąpili mnie. Unieśli w górę szczątki zwisającej ze stropu sieci i 
brali w ręce 
stworzonka, lekkie, prawie nieważkie. Przesypywane, szeleściły i brzęczały 
cichutko jak 
metalowe łuski. Pod każdym stąpnięciem pryskały setki miażdżonych odwłoków. 
Wszyscy, 
wzruszeni jak ja, milczeli. Przypomniałem sobie rysunek i, podnosząc reflektor, 
wydobyłem 
go z ciemności.
— Coś w rodzaju układu heliocentrycznego… — wyszeptał Rainer. — W środku 
Słońce… potem orbita Wenery… a dalej… Ziemia… to nasz układ planetarny.
— Ale tam jest jeszcze coś, widzicie?
Od wizerunku Wenery szła punktowana dziurkami nie zafarbowana linia prosto ku 
Ziemi. 
Łączyła obie planety. Nieznany lęk chwycił mnie za serce. Obejrzałem się szybko, 
ale grota 
była pusta. Tylko metalowe zwoje chwiały się wolno, prósząc nieważkimi płatkami 
sadzy.
— Tu byli ludzie… — szepnąłem. Nie ważyłem się mówić głośno.
— Nie, tego nie stworzyła ręka człowieka — odezwał się Arseniew.
— Jaki szczególny blask ma ta skała — powiedziałem po chwili — jak glazura…
Powierzchnia ściany zbiegała się w siatkę drobniutkich, szklisto połyskujących, 
niebieskawych żyłek.
— Co to może być, doktorze Rainer?
— Nie wiem, nigdy tego nie widziałem… jakby awanturyt… ale nadtopiony nadzwyczaj 
wysoką temperaturą… nie wiem — powtórzył. Arsenłew schował garść metalowych 
ziaren 
do kieszeni skafandra.
— Przyjaciele… w tej chwili nie możemy ocenić znaczenia naszego odkrycia. Musimy 
iść 
dalej, i to szybko. Za cztery godziny będzie zmierzch.
Opuściliśmy grotę nie mówiąc już ani słowa. Mgła na dworze nieznacznie 
pociemniała. 
Przybierała niebieskawe tony, zarazem jednak przerzedziła się. Kiedyśmy 
schodzili łagodną 
pochyłością, mogłem bez trudu dostrzec ostatniego towarzysza.
Przebyliśmy sporym krokiem co najmniej dziesięć kilometrów stosunkowo równego 
terenu. Potem grunt zdawał się podnosić, ale mogło to być złudzenie, bo wzrok 
nie miał 
żadnego oparcia. Nagle z mgły przede mną dobiegł zdławiony okrzyk i głuchy 
odgłos. 
Skoczyłem naprzód.
Arseniew leżał opierając się rękami o ziemię.
— Stać, stać! — zawołał podnosząc czekan. Podszedłem jeszcze o krok. Tuż przed 
nim 
otwierała się mroczna rozpadlina. Jej głębia tonęła we mgle. Nawet z pomocą 
rada—
roskopów nie udało się dostrzec drugiego brzegu. Rainer zauważył, że, być może, 
w ogóle go 
nie ma i stoimy nad urwiskiem, którym płaskowyż spada ku równinie.
— A więc od rakiety dzieliłoby nas zaledwie trzydzieści kilometrów — powiedział 
Arseniew usiłując zorientować się na mapie, niestety, bardzo szkicowej, która 
już kilkakrotnie 
zmyliła nas w czasie drogi.
— Spróbujmy zejść; im niżej będziemy, tym lepiej, a może uda się znaleźć jakieś 
schronisko.
Kilkaset kroków dalej obryw nie był już pionowy; w ekranach radaroskopów tlał 
zielonkawy obraz skośnych upłazów, zachęcający do zejścia. Poszedłem pierwszy. 
Wokół 
tliły się giętkie kłęby pary. Mrok tężał, mgła nabierała tonów błękitnych, 
popielatych, 
wreszcie fioletowych. W kilku miejscach trzeba było pomagać sobie rękami, gdyż 
okute nosy 
butów ślizgały się po gładkich płytach. Nie obyło się bez upadków. Niżej 
pochyłość zmalała. 
Skałę przerzynały głębokie, krzyżujące się rynny. Było to bardzo niebezpieczne, 
bo fałszywe 
stąpnięcie mogło spowodować złamanie nogi.
Ktoś mnie wyprzedził — zdaje się Arseniew. Zobaczyłem białe, otoczone 
wielokrotną 
tęczą światło jego latarki. Blask gubił się w parze. Promień reflektora wahał 
się chwilę w 
marszu, nagle obniżył się i znieruchomiał. Oślepiony (wpatrywałem się chwilę w 
źródło 
światła), przeoczyłem szeroką szczelinę i wpadłem w nią omal po kolana. 
Naciągnięte 
ścięgno zabolało; usiadłem, aby zbadać nogę. Moja lina szorowała chwilę po 
kamieniach i 
szarpnęła.
— Halo, profesorze, stójcie no tam! — krzyknąłem. Nikt nie odpowiedział. Wstałem 
i 
lekko utykając poszedłem w kierunku blasku, w którym poruszały się zamazane 
cienie. 
Spojrzawszy w górę dostrzegłem między brzegami rozpadliny niebo jako szeroką 
rzekę 
jasności. Tak wygląda powierzchnia wody oglądana przez nurka z dna.
Światło reflektora nagle zgasło.
— Trudno, więc właźmy tam — mówił Rainer.
— Poczekajże pan.
To był głos Arseniewa. Znowu zapłonął reflektor, powielając się różnokolorowym 
lśnieniem w drżącej aureoli pary. Spostrzegłem, że obaj byli pochyleni. U ich 
stóp grunt 
urywał się raptownie, a jego miejsce zajmował ciemny pas mgły.
W tej chwili w matowym promieniu elektrycznym zabłysnął hełm Sołtyka, który 
wzniósł 
się z głębi. Rainer pomógł mu wspiąć się na brzeg.
— Schodzić można — powiedział inżynier — pochyłość maleje, ale robi się coraz 
goręcej.
— Temperatura podnosi się? Czyżbyśmy mieli w ten sposób zstępować aż do jądra 
planety? — zauważył Rainer.
Mimo woli skupiliśmy się razem. Latarka oświetlała czterech czarnych olbrzymów w 
pofałdowanych kombinezonach. Błękitne iskry drżały w szkłach hełmów.
— Trzeba będzie poświęcić nabój magnezjowy — powiedział Arseniew i wydobył z 
kieszeni płaski magazynek. Były to naboje do rakietnicy, która zginęła, 
pozostawiona w 
helikopterze.
— Czy któryś z was ma przypadkiem chustkę do nosa w zewnętrznej kieszeni?
Zgłosił się Rainer. Astronom wyciął nożem dziurę w środku chustki, a do rogów 
przywiązał paroma nitkami nabój. Rozjaśniło mi się w głowie: profesor umiał 
sobie poradzić 
bez pistoletu sygnałowego. Uderzył silnie rękojeścią w spłonkę naboju raz i 
drugi, a gdy 
rozległ się syk, rzucił pakiecik poza krawędź skały.
Wychyliliśmy głowy w przepaść. Oślepiające światło magnezji rozcięło mgłę. 
Ukazały się 
zbocza: to, na którym staliśmy, i przeciwległe, oddalone może o sześćdziesiąt 
metrów, potem 
obłok pary przysłonił płonący nabój. Nie trwało to długo. Jasne kłęby Rozstąpiły 
się i spod 
grzybka zaimprowizowanego spadochronu buchnęły blaski z ponowną, choć szybko 
słabnącą 
siłą. Światło drżało złudnie, przelewając się w woalu pary. Pod nim, w głębi, 
ukazała się 
czarniawa, podługowata masa, która zabłysła jak fala skamieniałej lawy. Gdy 
blask opadł, 
wydało mi się, że masa rozszerzyła się, a później skurczyła, jak kadłub węża 
przełykającego 
suty kęs.
Potem wszystko znikło.
Gdy powoli cofnęliśmy się od urwiska, Arseniew wsadził obie ręce za pas.
— Tak tu zawsze: kiedy zdaje się, że wątpliwości zostaną rozproszone, ukazuje 
się 
dziesiątek nowych… co sądzicie o tym, tam? — wskazał na dół.
— Dostrzegłem ruch — zaczął ostrożnie Rainer — nie wiem, czy to nie było 
złudzenie, 
ale…
— Nie, to nie było złudzenie — przerwał mu astronom.
— Można by poświęcić jeszcze jeden nabój, ale nie warto.
Podszedł do brzegu i puścił w dół snop światła z reflektora. Zgubiło się we 
mgle.
— Co to jest, u licha?
— Strumień lawy? — zaproponował ostrożnie Rainer. — Miałem wrażenie, że to 
płynie.
— Temperatura jest za niska.
— Może jakiś kanał?
— Kanały na Wenerze?
— Do dna nie ma więcej niż trzydzieści metrów — wtrąciłem.
— Takie światło ogromnie utrudnia ocenę. No cóż, musimy przecież zejść. Proszę 
za mną.
Arseniew pierwszy zsunął się po krawędzi. W milczeniu zstępowaliśmy w dół, zrazu 
twarzą do zbocza, potem od wróciliśmy się i ruszyliśmy szybciej. Przez skałę, 
podobni do 
bazaltu, biegły grzędy o ostrych krawędziach. Nagle Soł tyk zawołał:
— Uwaga, oto jest!
Reflektor znieruchomiał. W kole światła ukazał się wy niosły wał, znikający po 
obu 
stronach poza zasięgiem jasności. Lśnił tłusto i czarno jak grzbiet wieloryba. 
Masa ta 
zapełniająca płytkie koryto skalne, wznosiła się ponad kamienne brzegi, odległe 
od siebie o 
kilkanaście metrów. Jej powierzchnia falowała powoli, a poszczególne okresy 
rozszerzeń i 
skurczów napływały z prawej strony i znikały p lewej.
— Perystaltyka — szepnął ktoś.
Arseniew szedł wierzchem długiego głazu jak kładł? w kierunku czarnej masy. 
Stanął na 
samym końcu, tak i mógł dotknąć jej nogą. Kleisty bryzg przylgnął mu do but 
Otoczenie 
dotkniętego miejsca zafalowało. Miarowy rytm, jakim dotąd poruszała się cała 
masa, zatracił 
się. Powietrze drgnęło. Powiew przeleciał wzdłuż ścian, a połyskująca bryja 
zaczęła się 
powoli piętrzyć, nasuwać na siebie guzowat półpłynna, chwilami sztywniała, aż 
wysunęła 
szeroką, rozlewającą się wypustkę na kraniec płaskiego głazu, na kt rym stał 
Arseniew.
— Ostrożnie, profesorze! — zawołałem. Nieruchomo oczekiwał nadchodzącego. Czarna 
maź dotknęła jego butów, cofnęła się i nagle jednym rzutem otoczyła je, a z mgły 
wysunął się 
wielki garb, jak fala dobijająca do brzegu. Teraz ktoś drugi, zdaje się, Rainer, 
zapalił swój 
reflektor. Profesor krzyknął i targnął się wstecz. Czarne błoto oblało go niemal 
po kolana. 
Nowy, potężny skurcz przeleciał przez masę.
— Wstecz, profesorze, wstecz! — krzyczałem. Nie mogłem pojąć, czemu stoi jak 
wrośnięty w kamień. Zgarbił się, plecy drgały mu, jakby podnosił ciężar. 
Najbliżej stojący 
Sołtyk dopadł go z boku i pociągnął, ale potknął się i zleciał z głazu niemal po 
pas w czarną 
kipiel. Wydał zdławiony okrzyk.
Oburącz porwałem linę i pociągnąłem z całej siły. Rainer chwycił niżej. Szerokie 
zwoje 
leciały, klaszcząc, na kamienie. Ujrzałem w świetle latarki twarz Sołtyka — była 
konwulsyjnie wykrzywiona. Czarna rzeka parła szerokim frontem na wybrzeże, ale 
byliśmy 
od niej szybsi. Porwałem Sołtyka za ramię, drugą ręką chwyciłem Arseniewa, a 
Rainer 
pomógł mi wspiąć się na zbocze. Obaj wyratowani prawie nie poruszali nogami, 
opierając się 
na mnie całym ciężarem. Jeden z nich dyszał jękliwie.
— Jesteście ranni? — spytałem, przestraszony tym, że wciąż milczą.
— Dalej, dalej, na górę! — krzyczał Rainer. Ruszyłem wlokąc obu towarzyszy. 
Ledwo 
stawiali nogi, jakby zmieniły się w drewniane kikuty. Nareszcie Arseniew 
pierwszy odzyskał 
głos:
— Uderzenie… elektryczne… — wyjąkał mocując się ze zdławionym gardłem.
Wspięliśmy się jeszcze kilka metrów. Arseniew zgubił latarkę. Dobyłem mojej, 
skierowałem wylot metalowego cylindra w dół i nacisnąłem wyłącznik.
Wyglądało to jak wybuch błota, ale w czarnej masie nie było biernego ruchu, 
posłusznego 
sile ciążenia. Rozdymała się potwornymi bąblami, puchła, a z głębi parły coraz 
nowe fale 
zalewając brzeg.
— Wszyscy w tył! — zawołał naraz mocny głos. Widzę jeszcze tę scenę. Arseniew 
oderwał się od mego ramienia. Rozstawiwszy szeroko nogi, sięgnął do futerału 
Sołtyka, 
chwycił miotacz i złożył się.
Biały piorun strzelił z jadowitym sykiem w dół. Okrutny żar uderzył w piersi. 
Arseniew 
nacisnął po raz drugi języczek spustu i drugi piorun, jak odłam słońca, buchnął 
w sam środek 
wezbranej czarno masy. Potem zapadła ciemność. Wiedziałem, że nie wolno patrzeć 
w wylot 
pracującego miotacza, ale to było silniejsze ode mnie. Przed oczami wirowały mi 
teraz złote i 
czarne koła. Długą chwilę nic nie widziałem, chociaż kurczowo naciskałem guzik 
reflektora. 
Wreszcie drgające plamy zbiegły na boki.
Skalne koryto było puste. Drgające szczątki, grudy spopielałego żużlu, zwały 
popiołu 
dogorywały w zasięgu promieni. Brunatne kłęby dymu mieszały się z mgłą. Z 
kamieni 
ściekała mętna, jakby szlamem zmącona woda. Gdzieś jeszcze ohydnie skwierczały 
nie 
dopalone ochłapy. Zeszliśmy w dół i, wstąpiwszy w koryto, rzuciliśmy w obie 
strony światło. 
Czarna masa znikła. Wspięliśmy się na przeciwległe zbocze. Arseniew oglądał 
swoje nogi. 
Na nogawkach kombinezonu błyszczały jakby śluzem pokryte plamy, a buty stały się 
popielato–czarne.
— Profesorze, pan mówił o elektrycznym uderzeniu? — rzuciłem się z pytaniami. — 
Czy 
to pana poraziło? Pana też, inżynierze? Co to mogło być?
— Naprzód, naprzód — odparł astronom otrzepując skafander z resztek lepkiej 
substancji. 
— Musimy iść dalej, potem będziemy rozprawiać.
Druga ściana czarnego wąwozu była mniej stroma. Pokonaliśmy ją w pół godziny i 
znaleźliśmy się na równinie osłoniętej falującymi niespokojnie mgłami. Teraz 
można było 
rozmawiać w marszu.
— Całe szczęście, że nasze skafandry posiadają własności izolujące — powiedział 
Arseniew — inaczej byłoby źle ze mną, i z panem nie lepiej, Sołtyk!
— Złapał mnie kurcz i ust nie mogłem rozewrzeć — przyznał się inżynier. — A 
przedtem, 
kiedy tam wpadłem, dostałem takie uderzenie, że mnie to prawie sparaliżowało. 
Myślałem, że 
się uduszę. Wszystkie mięśnie jak z drzewa.
— Na szczęście to stworzenie nie miało jeszcze do czynienia z dobrym włóknem 
syntetycznym — rzucił Rainer.
— Jak to stworzenie, czy pan uważa, że ta czarna maź żyje? — zawołałem zdumiony.
— Sądzę, że to jest rzeka żywej protoplazmy. Widział pan przecież, jak poruszała 
się, jak 
reagowała na dotknięcie usiłując pochłonąć to, co ją poruszyło. O mały włos 
byłoby się. jej 
udało.
— A więc pan myśli, że ten… że to… — nie umiałem
dobrać zaimka — że to jest jakieś zwierzę? Coś jak węgorz elektryczny, drętwa?
— Drętwy są na Ziemi, a my — na Wenerze. Nie zwierzę i nie roślina, lecz po 
prostu 
żywa plazma.
— W głowie mi się nie mieści, żeby to mogło żyć — powiedziałem. — Przecież i 
woda w 
rzece się rusza, a nikt nie nazwie jej żywą.
— To jest spór o słowa — zauważył Arseniew. — Ta masa posiada pewne cechy żywej 
substancji, ale nie wydaje mi się, żeby miała… czekajcie, cóż to za syczenie?
Zmierzch zapadał coraz szybciej. Robiło się ciemno. Już od paru chwil miałem 
wrażenie, 
że dzieje się coś dziwnego, ale dopiero po słowach Arseniewa usłyszałem syk, 
którego źródło 
musiało znajdować się w pobliżu. Spojrzałem na przegub — i westchnienie 
zatrzymało mi się 
w gardle. Na lewej ręce nosiłem kompas magnetyczny, którego nie używałem, bo 
zastępował 
go znacznie pewniejszy żyrokompas systemu Sperry. Spojrzawszy na kompas 
magnetyczny 
zobaczyłem, że jego igła, świecąca zazwyczaj jako nafosforyzowana strzałka, 
zmieniła się w 
koliście rozmazane światełko, gdyż wiruje z niesłychaną prędkością, wydając 
cichutkie, lecz 
ostre brzęczenie.
— Patrz pan, profesorze…
Wśród chmur pojawiły się lotne rozbłyski. W mroku wisiały obłoki, srebrzyste, 
bezwładne 
jak brzuchy śniętych ryb. Upiorny, bezkierunkowy poblask legł na ziemi. Cały 
teren zdawał 
się topnieć i rozpływać. Atmosfera przybrała cudaczny wygląd: wysoko rozrastały 
się 
fałdziste draperie, chwiejne słupy, stając się kolejnymi źródłami mętnosreb—
rzystego 
jarzenia. Wreszcie cała okolica błyskała na przemian: to wyższe, to niższe 
warstwy pary 
rozświecały się bezgłośnie, a w tym trzepotaniu szarych cieni i perłowych 
rozbłysków tu i 
ówdzie krążyły ogniste miotełki i kule, bardzo wolno opadające w aureoli 
fioletowych iskier. 
Mimo woli zwolniliśmy tempo marszu. Słyszałem, jak Arseniew mówił do Rainera, że 
to 
rodzaj burzy elektromagnetycznej.
— Zwróć pan uwagę na rytmiczne przygasanie blasku. Było tak rzeczywiście. Obroty 
igły 
kompasowej jeszcze bardziej się wzmogły, ale co parę chwil zmieniały kierunek, a 
przeskokom z jednego wirowania w drugie towarzyszyło przygasanie upiornego 
brzasku. 
Napływały wysokie obłoki, widzialne poprzez mgłę, tak potężne było ich światło. 
Niepokoiła 
mnie panująca zupełna cisza. Zdawała się zwiastować coś złego. Arseniew przestał 
mówić z 
Rainerem o jonizacji, fotonach i orbitach elektronowych. Zatrzymaliśmy się w 
rozproszonym 
świetle, które gasło powoli, a zarazem jakby przysiadało, opadając na grunt, gdy 
tymczasem 
wysokie warstwy atmosfery zalegał mrok coraz czarniejszy.
Wciąż jeszcze dookolne powietrze trwało w martwym bezruchu, lecz stamtąd, z 
wielkiej 
wysokości, dobiegać począł, zrazu niezmiernie daleki, głuchy poszum, który 
przeszedł w 
niskie zawodzenie.
— Obawiam się, że będziemy musieli wrócić do wąwozu — powiedział Arseniew. 
Staliśmy, niezdecydowani, co robić. Wtem powietrze rozdarło wycie, podobne do 
tego, jakie 
wydaje pikujący samolot. Mgła zakołysała się i popłynęła. Znikły ostatnie 
rozproszone 
ogniska elektrycznej poświaty. Z mroków runął potężny wicher. Ledwośmy ustali, 
chwytając 
się za ręce. Ktoś zapalił latarkę. W słupie światła mgła nie kłębiła się już, 
lecz mknęła wartko 
jak strumienie mętnej wody wypuszczone ze stawideł.
Nikt z nas nie przemówił słowa. Zawróciliśmy i pchani straszliwą wichurą 
biegliśmy, 
potykając się i zataczając, z powrotem, w stronę wąwozu. Wicher świszczał 
przeraźliwie w 
antenach hełmów; powietrze, spęczniałe i twarde jak wydęte płótno, biło w plecy 
łopocąc 
fałdami kombinezonów. Pędziliśmy tak nie wiem jak długo, aż zamajaczył w 
ciemnościach 
pozornie nieruchomy obłok, wirujący w miejscu z zawrotną szybkością. Był to wir 
zgęszczonej mgły, powstały między brzegami wąwozu. W miarę jak schodziliśmy w 
dół, 
ciśnienie wiatru słabło. Jego niewidzialne porywy wydawały nad rozpadliną odgłos 
żagli 
chwytających raptownie wiatr. Posuwając się na oślep, skupiliśmy się pod skalnym 
nawisem. 
W białym słupie światła, które zapalił jeden z towarzyszy, mgła kotłowała się 
jak wrzątek. 
Nad nami, na pogrążonej w ciemności równinie, rozlegały się przejmujące 
zawodzenia, 
skowyty, pianie i chichot. Zdawało się, że walczą tam całe stada hien i szakali. 
Wtem mroki 
zalśniły na mgnienie, jakfr; mgłę wypełniła płonąca rtęć. Zagrzmiało. Huk nakrył 
nas jak 
wieko. Zarazem poczułem drobne, lekkie uderzenia na ramionach i rękach, a w 
promieniu 
lampy zabłysły pędzące skosem krople.
Deszcz!
Bębnienie nasiliło się. Wiatr nie zawodził już w górze, lecz wył ogłuszająco. 
Deszcz 
nadchodził siekącymi falami. Przywarliśmy ciasno do skały.
Woda ściekająca po hełmach i skafandrach lśniła w blasku reflektora. Wokół 
zaczęła się 
tworzyć spieniona od deszczu kałuża. Wtem skała odezwała się gęstym werblem. 
Równocześnie usłyszałem dźwiękliwe uderzenia w hełm. Padał grad.
Tego tylko brakło — pomyślałem
Grad wielki jak fasola tłukł w hełmy nie robiąc nam szkody, ale oślepiał 
lodowymi 
odpryskami.
— Chodźcie tu, do mnie! — zawołał Arseniew.
Istotnie, kilka kroków dalej, w płytkim zagłębieniu ściany, grad mniej dawał się 
we znaki. 
Coraz głośniej szumiała woda spływająca po stokach rozpadliny. W promieniu 
latarki, którą 
astronom zawiesił na piersi, otoczenie świeciło mętnym blaskiem strzaskanego 
lodu.
Zbocze osłaniało nas z góry, ale czułem, jak w nogi uderzają, niby setki 
drobnych igiełek, 
szczątki gradzin rozpryskujących się o kamienie.
W nieustanne wycie orkanu raz po raz wpadały przeciągłe grzmoty. Błyskawice 
oświetlały 
kłębiące się szaleńczo mgły, strumienie deszczu i zlane wodą głazy. Z trudem 
udało się nam 
przywlec i ustawić w niszy skalnej kilka płaskich kamieni, na których 
usiedliśmy, biczowani 
wodą zalewającą okienka hełmów. Trwaliśmy tak, skuleni; noc wlokła się, godzina 
płynęła za 
godziną, a burza nie słabła. Grad przestał padać, za to w smudze światła 
zabielały wirujące 
płatki śniegowe. Siedzieliśmy nieruchomo; spokojny oddech towarzyszy świadczył, 
że 
zapadają w sen. Sam, choć zmęczony, nie mogłem usnąć. Rozumiałem, że należy 
zebrać siły 
do dalszej drogi, i zaciskałem powieki pragnąc jak najszczelniej odgrodzić się 
od zawodzenia 
i szumu burzy. Ale pod pokrywą ciemności przetaczał się wciąż w pamięci kołowrót 
obrazów. To pięło się ku nam strome osypisko, oblane czarną, drgającą mazią, to 
dym walił z 
płonącego helikoptera, to znów jaśniała tajemnicza grota w świetle reflektorów. 
Chwilami 
zwidy wał mi się krajobraz górski z urwistymi piłami szczytów i dolinami pełnymi 
mgły, 
gdzie wysoko, w zielonym jak grube szkło niebie, płonęło olbrzymie słońce. 
Mięśnie drżały, 
znużone, od skały ciągnął przejmujący chłód, lecz nie ważyłem się włączać 
elektrycznego 
ogrzewacza, bo należało oszczędzać baterię żywiącą aparat radiowy. Nie mogąc 
zasnąć, 
wsłuchany w głębokie, bliskie oddechy, starałem się rozpatrzyć ostatnie wypadki. 
Czy 
naprawdę katastrofa była przypadkiem? A może wokół czuwały niepojęte siły, 
podpatrując 
nas, kiedyśmy wierzyli w swobodę własnego działania? Nie umiałem stworzyć 
obrazu, który 
objąłby wszystkie zdarzenia. Jeżeli mieszkańcami planety były metalowe twory, co 
oznaczała 
rzeka czarnej protoplazmy? A grota — czyżby stanowiła coś w rodzaju 
niesamowitego 
cmentarza? W jaki sposób powstał olbrzymi krater, dlaczego podziemna rura 
rozpękła się na 
dwie części?
Sam nie wiem, kiedy zapadłem w ciężki, nieprzytomny sen. Otworzyłem oczy 
zupełnie 
skostniały. Zegarek wskazywał szóstą. Na Ziemi w moich stronach świt zamieniał 
się już w 
pełny dzień, lecz tu panował mrok tak nieprzenikniony, że nie mogłem nawet 
rozeznać, gdzie 
metalowy kask przechodzi w szkło okienka. Blady, w dzień ledwo widoczny ekran 
radaroskopu wypełniał wnętrze hełmu zielonkawym, fosforycznym blaskiem. Wycie 
wiatru 
osłabło. Deszczu także nie było słychać. Ostrożnie wysunąłem się spośród 
pogrążonych we 
śnie towarzyszy. Materiał kombinezonu pokryła cienka skorupa lodowa, pryskająca 
jak szkło 
przy każdym ruchu. Zaświeciłem na chwilę reflektor. Spostrzegłem nieruchome, 
skulone pod 
skałą postacie. Rzadka mgła płynęła leniwie, pędzona chłodnymi podmuchami.
Zacząłem się energicznie gimnastykować, uderzać rakami po udach i barkach. 
Hałas, który 
zrobiłem, zbudził Sołtyka. Za chwilę wszyscy już wstawali narzekając na zimno.
Niebawem wyruszyliśmy w drogę. Równiną ciągnął porywisty wiatr. Jego dojmujące 
zimno czuliśmy poprzez wszystkie izolujące warstwy skafandrów. Pod butami 
trzeszczała na 
kałużach cienka powłoka lodowa, czasem grunt zachlupotał i nogi zapadały się w 
grząskie 
błoto. Kiedy w pewnej chwili odwróciłem się i oświetliłem latarką postacie 
kroczących za 
mną, dostrzegłem załzawione szybki hełmów, a za nimi — rozognione oczy i twarze 
pokryte 
dwudniowym zarostem. Mogłem się z nich doskonale domyślić własnego wyglądu. 
Jeszcze 
wtedy, gdy zmierzch zaczął zapadać, u brzegów wąwozu posłyszeliśmy sygnały 
radiowe 
rakiety, lecz późniejsza burza elektryczna zagłuszyła je i teraz dopiero 
rozległy się w 
słuchawkach. Zmierzaliśmy dzięki nim prosto przez największą ciemność, nie 
lękając się, że 
zabłądzimy. Jedne za drugimi pozostawały w tyle łańcuchy niewielkich pagórków. 
Rainer 
szedł za Arseniewem zgarbiony, jakby zmalał o głowę. Ledwo powłóczył nogami. W 
pewnej 
chwili nagle usiadł. Astronom odwrócił się i powiedział jak do małego dziecka:
— No, Henryku, wstań.
Tamten nie odpowiedział. Wpółleżał, ciężko dysząc. Podszedłem, żeby mu pomóc, 
lecz 
Arseniew powstrzymał mnie gestem.
— Nie, on sam.
I chemik, opierając się rękami o kamienie, podniósł się, wyprostował niezmiernie 
powoli, 
jakby dźwigał olbrzymi ciężar, i ruszył za nami.
Z dalszej drogi pamiętam bardzo niewiele. Miałem wrażenie, że mózg mój 
zdrętwiał; 
prawdopodobnie szedłem drzemiąc i co jakiś czas budziłem się. Ciśnienie w 
butlach 
tlenowych opadło do trzydziestu atmosfer, musieliśmy więc iść, bez przerwy iść, 
aby zdążyć, 
zanim zbiorniki opustoszeją. Goniliśmy ostatkami. Zaczęło mnie nachodzić 
nieokreślone 
uczucie, że ktoś skrada się za nami. Najdziwniejsze, że udzieliło się ono innym; 
Rainer, który 
szedł ostatni, upadł kilka razy, bo nieustannie spoglądał za siebie. Co jakiś 
czas zmieniał się 
ten, kto prowadził pochód, gdyż wypatrywanie drogi w ciemności nużyło.
W pewnej chwili, idąc na przedzie, zobaczyłem wysoko w chmurach biały, mglisty 
słup. 
Teren podnosił się. Z kamienistego podłoża wyrastały chropowate tafle. Biały 
słup poruszał 
się leniwie wśród chmur. Zrazu przemknęło mi przez głowę, że to znowu jakieś 
tajemnicze 
zjawisko, lecz okrzyk astronoma wyprowadził mnie z błędu. Pod butami zgrzytały 
głazy; 
jeszcze kilkaset kroków podchodzenia — i stanęliśmy na przełęczy. Daleko w dole 
jaśniało 
morze mgły. Z jego wnętrza bił w niebo biały słup światła. Był to reflektor 
rakiety.
EKSPERYMENT
Lao–Czu utrzymywał łączność z helikopterem do czasu, kiedy Martwy Las zagrodził 
drogę falom radiowym. Przez cały dzień towarzysze zajęci byli badaniem dna 
jeziora. Kiedy 
minęła godzina, w której mieliśmy powrócić, Oswaticz wystartował i odnalazłszy 
ślad 
akustyczny ruszył na poszukiwania. Samolot nie mógł lecieć tak wolno i nisko jak 
helikopter. 
Oswaticz wielokrotnie gubił ślad i dwie godziny nurkował w chmurach, zanim 
znalazł się nad 
kraterem. Podejmował uparcie próby wprowadzenia maszyny w głąb czeluści, lecz 
spełzły na 
niczym, omal nie kończąc się katastrofą, gdy zaczęły go ściągać w dół zdradliwe 
prądy 
powietrzne. Potem krążył w chmurach, nieustannie wywołując nas przez radio, a 
ponieważ i 
to nie dało rezultatu, zrzucił na zbocze krateru worki z żywnością i odleciał z 
powrotem, 
mając w zbiornikach tak mało paliwa, że ledwo udało mu się dociągnąć do jeziora. 
W czasie 
następnej doby niepokój towarzyszy wciąż się zwiększał. Rozważali, czy nie 
wzlecieć 
Kosmokratorem, chociaż możliwość taką wykluczał plan opracowany przed naszym 
odlotem. 
Tymczasem nadchodził zmierzch i w przewidywaniu burzy należało zakotwiczyć 
rakietę. 
Dziób jej przymocowano do nadbrzeżnych skał stalowymi linami. Orkan rozpoczął 
się nagle. 
Masy powietrza, ścieśnione w gardzieli skalnej, wpadały do kotliny z szybkością 
trzystu 
kilkudziesięciu kilometrów na godzinę. Kosmokrator, miotany łamiącą się falą, 
targał 
gwałtownie liny. Aby przeciwdziałać straszliwemu ciśnieniu powietrza i wody, 
Oswaticz 
zapuścił silniki i utrzymywał rakietę dziobem do wiatru. W pewnej chwili jedna 
lina pękła i 
rakietę zaczęło znosić na brzeg. Zdawało się, że jedynym wyjściem
jest porzucenie jeziora, lecz towarzysze nie chcieli tego robić, bo zachodziła 
możliwość, że 
znajdujemy się gdzieś w pobliżu, a w powrocie do rakiety przeszkodził nam orkan.
Burząc nieustannie wodę gazami wylotowymi, Kosmokrator przez sześć godzin 
zmniejszał 
napór na pozostałe liny. Gdy największe nasilenie orkanu przeszło, zapalono 
wielki reflektor, 
którego światło, stojące jak biała kolumna , ponad przyziemną mgłą, wskazało nam 
drogę.
Nazajutrz wstałem późno. Wszystkie mięśnie przepełniało gasnące powoli uczucie 
znużenia. Gdy wszedłem do Centrali, nie było w niej nikogo. Spojrzałem na 
przyrządy 
aeromet—ryczne. Ciśnienie wzrastało i temperatura spadła do dziewięciu stopni 
poniżej zera. 
Kadłub rakiety podnosił się ledwo dostrzegalnie i opadał jak pierś śpiącego 
olbrzyma. 
Niekiedy dawał się słyszeć chrobot kry ocierającej się o pancerze. Usiadłem 
przed głównym 
ekranem. Przepełniała go czarna, bezgwiezdna noc. Odchyliłem głowę. Spoczywałem 
tak w 
rozkosznym bezruchu, z na pół opuszczonymi powiekami, jakby w oczekiwaniu, że 
dokończy 
się sen przerwany obudzeniem. Ktoś wszedł. Był to Czandrasekar.
— No i cóż — spytał stając przede mną — czy zaspokoił pan swój wielki głód?
— Nie — odparłem. — Głód wiadomości powiększył się tylko, a głód przygody… tego 
nigdy chyba nie zaspokoję…
Poprzedniego dnia byliśmy tak zmęczeni, że tylko w paru słowach nakreśliliśmy 
towarzyszom nasze przejścia. Teraz zacząłem opowiadać o wszystkim — i nie wiem, 
rży był 
to nastrój porannej godziny — to błękitnawe światło lamp przywodziło na myśl 
niebo 
przedświtu — czy uśmiech Czandrasekara, dość że mówiłem tak, jakbym zwierzał się 
przyjacielowi. Skończywszy dodałem:
— Nie ustrzegliśmy się przed pomyłkami… chociaż zdaje mi się, że nikt nie ponosi 
za to 
winy. Arseniew wykroczył jednak przeciw głoszonym przez siebie zasadom, kiedy 
zatrzymał 
się tam, w tej grocie metalowych stworzeń. Rozsądek nakazywał iść dalej, bo 
tlenu mieliśmy 
mało, ale nie zawsze kierujemy się rozsądkiem, i tak jest dobrze. Odkryliśmy 
coś, co może 
mieć wielkie znaczenie: Arseniew przyniósł garść tych metalowych owadów… czy pan 
je 
widział, profesorze?
— Tak, leżą w laboratorium. Arseniew prosił, żebyśmy z ich badaniem zaczekali na 
niego. 
Wracając do poprzedniego tematu… czy zdaje pan sobie sprawę z tego, że tych 
litrów tlenu, 
które wdychaliście w grocie, mogło wam zabraknąć na ostatnim odcinku drogi 
powrotnej?
— To było możliwe.
— Jakaż wtedy byłaby wartość waszego odkrycia?
— Ale my nie wiedzieliśmy, czy starczy nam tlenu, czy nie, i myślę, że właśnie 
dlatego 
Arseniew postąpił tak, jak… ja w Martwym Lesie.
— Tak pan sądzi?
— Tak. Gdybym miał pewność, że jeśli nie wejdziemy do groty, uda się nam dojść 
do 
Kosmokratora — pierwszy bym się przeciwstawił profesorowi. Cała rzecz w tym, że 
tej 
pewności nie miałem.
— Tak pan sądzi… — powiedział cicho Czandrasekar. Opuściwszy głowę patrzał w 
lśniące ciemno płyty Prediktora, jakby szukał w nich własnego odbicia. Czekałem 
z 
zaciekawieniem, co powie, ale w tej chwili wszedł do Centrali Sołtyk i rozmowa 
potoczyła 
się w innym kierunku.
— Ta rura podziemna, ta odkryta przez Smitha wiecha metalowa, wreszcie Biała 
Kula 
muszą się jakoś łączyć! A to zmienne pole magnetyczne! — mówił inżynier. — 
Gdybym 
wiedział, w jaki sposób oni wytwarzają elektryczność, wiedziałbym wszystko!
— Myli się pan — odparł Czandrasekar. — Gdyby do jakiejś ziemskiej filharmonii 
dostał 
się Marsjanin, cóż przy—szłoby mu z dokładniejszego badania geometrii budowli, z 
analizy 
chemicznej cegły, tynku, złoceń oraz poznania fizycznych własności skrzypiec i 
fortepianów? 
W dalszym ciągu nie miałby najsłabszego wyobrażenia o celu, w jakim stworzono tę 
budowlę. Brakłoby mu znajomości rzeczy najważniejszej.
— Muzyki, nieprawdaż? — powiedział Sołtyk.
— Nie, historii gatunku ludzkiego. Ważniejsze od zrozumienia konstrukcji maszyn 
jest 
poznanie istot, które je zbudowały.
— Jestem przekonany, że gospodarzami planety są metalowe mrówki — powiedziałem, 
— 
Początkowo wydawało
mi się dziwne, żeby takie małe stworzonka mogły zbudować olbrzymią sieć 
energetyczną, 
ale czyż ziemskie budowle nie przekraczają naszych rozmiarów setki i tysiące 
razy? 
Chociażby tamy oceaniczne czy podbiegunowy pierścień atomowy.
— Nie wiem, czym są tak zwane przez pana „metalowe mrówki” — odrzekł matematyk — 
ale jestem przekonany, że muszą się tu znajdować istoty daleko bardziej do nas 
podobne.
— Skąd pan to może wiedzieć?
— Z tego, coś mi pan opowiadał — odparł spokojnie Czandrasekar. — Odkryliście w 
owej 
grocie napis, a raczej rysunek na ścianie, prawda?
— No tak, ale…
— I po cóż miałyby go stworzyć te tak zwane mrówki, które, o ile widziałem, w 
ogóle nie 
posiadają oczu?
— Do licha, pan ma rację! — zawołał Sołtyk. Stropiłem się.
— Rzeczywiście, ale… czekajże pan, profesorze, a może one wykonały ten rysunek 
przypadkiem… to znaczy, że to nie był rysunek, ale…
— Ale co?
— W tej chwili nie wiem, może mają jakiś zmysł elektryczny…
Czandrasekar uśmiechał się.
— Ostrożnie! Widzę, że chce pan za wszelką cenę uratować swoją sławę „odkrywcy 
metalowych mrówek”. Proszę nie naciągać faktów do hipotez, nie ma nic gorszego!
Nagle zmarszczył brwi.
— Przepraszam was. Wpadłem na pewien pomysł… Przeszedł pomiędzy mną o Sołtykiem 
tak szybko, że
przez chwilę obaj wpatrywaliśmy się w drzwi, za którymi zniknął.
Do obiadu nie miałem właściwie zajęcia. Plan nie przewidywał żadnych prac poza 
obrębem rakiety. Uczeni zamknęli się w laboratorium, skąd dobiegało przeraźliwe 
buczenie 
przetwornicy prądowej. W Centrali siedział przy Prediktorze Oswaticz. Rakieta 
przestała się 
kołysać, uwięziona lodami, które coraz grubszą skorupą pokrywały jezioro. Mróz 
tężał. 
Zerknąłem do książki, którą czytał Oswaticz: były to „Elementy” Euklidesa. 
Zrozpaczony, 
wyszedłem na korytarz. Drzwi laboratorium otwarły się.
— Koniec legendy o rozumnych metalowych stworzeniach! — zawołał na mój widok 
Arseniew. Był w długim fartuchu z podwiniętymi rękawami, na czoło miał odrzuconą 
dwuokularowa lupę. — Żal mi pana jako jej autora, pilocie, ale fakty decydują — 
zresztą 
rzeczywistość jest bodaj jeszcze bardziej zagadkowa!
W laboratorium każdy skrawek przestrzeni wypełniały aparaty. Wielkie szpule 
dławików 
przymocowane były nawet do stropu. Ze stołu na stół biegły zwisające pęki 
różnokolorowych 
przewodów. Pod wielkim reflektorem siedzieli Tarland, Rainer i Lao–Czu, 
oglądając przez 
szkła powiększające coś, czego od drzwi nie mogłem dojrzeć. Podszedłem bliżej. 
Pochyliwszy się zobaczyłem na tle ciemnej płyty jakieś drobniutkie iskierki. 
Obok pustej 
metalowej łupinki leżało kilka mikroskopijnych spiralek, drucik cieńszy od włosa 
i nie 
większy od łebka szpilki okruch masy, przeświecającej jak kropelka dymnego 
szkła.
— Oto wnętrzności „metalowej mrówki” — powiedział Arseniew. — Jest ona czymś w 
rodzaju miniaturowego nadajnika radiowego, pracującego na fali kilku 
centymetrów, ale 
nadajnika o bardzo szczególnej budowie. Widzi pan ten kryształek? — podniósł 
pincetką 
połyskliwą kropelkę. — Jest to konglomerat kilku pierwiastków, wykrystalizowany 
w taki 
sposób, że stanowi jak gdyby ,,paczkę” utrwalonych drgań elektrycznych. 
Pobudzony, 
odtwarza je niczym płyta gramofonowa!
— Co pan mówi? Zaraz, zaraz… profesorze! — zawołałem — to niemożliwe, sam 
widziałem, jak to reagowało na moją obecność, jak poruszało się i zamierało, a 
nawet 
najwyraźniej odzywało się, kiedy podchodziłem…
— Zupełnie słusznie — odparł z zadowoleniem astronom — proszę, zaraz ożywimy 
jedną 
„mrówkę”…
Fizyk położył „stworzonko” na ebonitowej płycie pod ekranem dużego aparatu 
radarowego i, manipulując rękojeściami, skierował na nie snop niewidzialnych 
fal.
— Były porządnie zaśniedziałe — mówił tymczasem Arseniew — powstały tam rozmaite 
zwarcia i spięcia, nie chciały początkowo działać, ale kiedyśmy je oczyścili, 
odezwały się 
niemal wszystkie… o, spójrzcie.
Powiedział to zupełnie spokojnie, a ja osłupiałem.
„Mrówka” drgnęła i uniosła się wysuwając cieniutki drucik. Fizyk obracał ekranem 
radarowym, podnosił go, opuszczał, zataczał nim kręgi, a „mrówka” posłusznie 
powtarzała 
wszystkie ruchy, kierując zaostrzony koniec z drucikiem w stronę ekranu.
— Każdy taki przyrządzik posiada, jak powiedziałem, kryształek z serią 
utrwalonych 
drgań — mówił Arseniew. — Dopóki nie zostanie wzbudzony, spoczywa nieruchomo. 
Wzbudzić zaś można go za pomocą fal radiowych, i to właśnie o zakresie 
kilkucentymetrowym, w jakim pracują nasze radary. Kiedy tam, w Martwym Lesie, 
zbliżył 
się pan do „swojej” metalowej „mrówki”, fale wyrzucane przez ekrany pańskiego 
hełmu 
wzbudziły ją. „Mrówka ożyła” i zaczęła nadawać. Kiedy zaś oddalał się pan od 
niej bądź 
odwracał głowę, fale już jej nie trafiały i przyrządzik się wyłączał. Posiada on 
proste 
urządzenie, oparte na zasadzie wariometru, dzięki któremu ustawia się dokładnie 
w kierunku 
pęczka fal wzbudzających. Czy to jasne?
Skinąłem w milczeniu głową. Ostatnia moja hipoteza rozpadła się w gruzy. 
Postanowiłem, 
że odtąd na dobre zrezygnuję z ich tworzenia.
— A więc to nie jest „istota”… — odezwałem się po chwili.
— Oczywiście, że nie.
— A co to może być?
— Tego nie wiemy. Kolega Lao–Czu sądzi, że w taki sposób mieszkańcy Wenery 
utrwalają wiadomości…
— Ach, więc to byłoby coś w rodzaju książki?
— Albo płyty, filmu czy może listu… w każdym razie rodzaj dokumentu, którego 
treść 
można w razie potrzeby odtworzyć.
— A czy te drgania… prawda, przecież „raport”, słynny „raport”, też był spisany 
w 
drganiach… może te są takie same?
— Jak pari widzi, nie ma tu profesora Czandrasekara. Już od dwu godzin stara się 
za 
pomocą Maraxa odpowiedzieć na to pytanie. Na razie musimy się uzbroić w 
cierpliwość…
Gdy wracałem do Centrali, minąłem kabinę Maraxa. Chciałem do niej zajrzeć, lecz 
powstrzymał mnie wielki czerwony napis „Cisza”, płonący nad drzwiami. W Centrali
by! wciąż jeszcze Oswaticz ze swoim Euklidesem. Poszedłem więc na górę, do 
stacji śluz, 
włożyłem skafander i wyszedłem na grzbiet rakiety. Noc stała czarna i mroźna.
Zaświeciwszy ręczny reflektor przekonałem się, że mgła znikła. Biały krążek 
światła 
pomknął po lodzie, wzniecając połyskliwe refleksy, aż zgubił się pośród 
niewyraźnych 
kształtów, oproszonych cienką warstwą śniegu.
Zgasiłem latarkę i usiadłem na pancerzu. Przez jakiś czas nie widziałem nic. 
Musiałem 
wyłączyć radar, gdyż jego ekran oślepiał paląc się zielonkawym owalem w głębi 
hełmu. 
Powoli oczy zaczęły przywykać do mroku. Ciemność dookoła miała różne stopnie 
nasilenia; 
największa była nisko nad horyzontem, gdzie domyślałem się gór. Niebo 
przedstawiało się 
jako czerń ledwo dostrzegalnie bledsza. Nie było na nim nawet tej poświaty, jaką 
rzucają na 
Ziemi chmury, oświetlone z wysokości Księżycem. Z dołu, od powierzchni lodowej, 
płynęło 
ciche potrzaskiwanie. To lód krzepł i wypychał w górę kadłub rakiety. Dotąd 
patrzałem na 
północ, w stronę przełęczy. Odwróciwszy się na południe, spostrzegłem mżący, 
popielaty 
brzask. Początkowo myślałem, że to złudzenie, ale wytężywszy wzrok zdołałem 
rozróżnić 
wierzchołki gór na szarawym, niewyraźnym tle. Było tam trochę światła, ale tak 
mało, że 
patrząc zbyt długo, zawahałem się, czy w ogóle coś widzę. Musiałem przymknąć na 
chwilę 
powieki i, nagle je otworzywszy, przekonałem się, że to nie jest złudzenie, że 
tam tli się 
niezmiernie słaba, lecz rzeczywista szarość.
Powróciłem do wnętrza rakiety, zostawiłem skafander w komorze śluz i zszedłem do 
dolnego korytarza. Czerwone światło nad kabiną Maraxa już nie płonęło. Uchyliłem 
drzwi. 
Obok pulpitu o liniach przypominających dzwon stały na podtoczonym wózku 
aparaty, w 
których poznałem wzmacniacze kaskadowe i zwyczajny głośnik radiowy. W kabinie 
było 
czterech uczonych. Fizyk siedział skulony przy aparacie, astronom nieco dalej, 
odwrócony do 
mnie plecami, w takiej pozie, jakby oglądał coś w mroku pomiędzy uchylonymi 
ściankami 
izolacyjnymi Maraxa. Czandrasekar stał w kącie. Obok niego Rainer, oparty o rurę 
konstrukcji, obu rękami zakrywał twarz.
Wszyscy milczeli. Nieruchomość ich była tak dziwna, że nie ważyłem się 
przemówić. 
Lao–Czu, który spostrzegł mnie pierwszy, poruszył się. Arseniew podniósł głowę 
mrugając 
jak oślepiony.
— To pan?
Stałem wciąż przy drzwiach.
— Niech pan wejdzie… — powiedział Arseniew. Zdawało mi się, że Chińczyk patrzy 
na 
mnie jakoś szczególnie, ale to tylko światło odbłysło w jego okularach.
— Udało się…? Odkryliście coś? Co? — spytałem. Lao–Czu potrząsnął głową.
— Nie, ale… profesor Czandrasekar zrobił pewną próbę… pewne doświadczenie, które 
dało… dziwny rezultat.
Tak to powoli powiedział, że mnie ciarki przeszły.
— Co to znaczy?
— Można jeszcze raz? — spytał Chińczyk. Nikt się nie odezwał. Przekręcił 
wyłącznik 
wzmacniacza na wózku. Rozległ się głuchy szum, potrzaskiwanie, potem kilka 
nieprzyjemnych, opadających raptownie gwizdów. Nagle z głośnika popłynęła 
melodia. 
Mroczna, skupiona, gwałtowna i pełna trwogi. Nie budziła lęku, lecz była nim 
samym; lęk był 
w niej jak w olbrzymich szkieletach gadów jurajskich, zastygłych w poczwarnym 
skurczu, tak 
jak je przychwycił strumień rozpalonej lawy i na wieki zatrzymał w pozie pełnej 
niewypowiedzianego bólu i przerażenia. Była jak te olbrzymie kości, które 
przestały już być 
kręgosłupami i żebrami, już nie należą do życia, a jeszcze nie stały się skałą 
wapienną, 
częścią martwego świata. Jak one, była równocześnie dziwaczna, wstrętna — i 
bliska, 
wywołując wrażenie niemal człowiecze. Chciałem krzyknąć: Dość, dość, 
wstrzymajcie to! — 
ale ust nie mogłem rozewrzeć i słuchałem porażony, jakbym przez szkło oglądał 
konwulsje 
potwora głębinowego o dziwacznych, niepojętych kształtach, o którym nie wiem nic 
— prócz 
tego, że ginie.
Poszarpany chór raz jeszcze zagrzmiał i zgasł. Już tylko głośnik szumiał miarowo 
pod 
prądem.
Milczałem i towarzysze milczeli, gdzieś w dole słychać było delikatny szelest 
pracującego 
mechanizmu. Długo trwało, zanim odważyłem się spytać:
— Co to było?
— Tak brzmi kryształ… jednego z tych przyrządzików… — powiedział Czandrasekar 
podchodząc do aparatu. Wyjął z uchwytów metalową kruszynę.
.— Przyszła mi myśl, żeby przemienić te drgania elektryczne na dźwięki. Nie 
wiadomo 
wcale, czy takie jest przeznaczenie tego dziwnego tworu… To, że przetłumaczone 
na dźwięki 
drgania stwarzają melodię, jest, być może, tylko przypadkiem…
— A inne? — spytałem wskazując na rozsypane srebrzyste ziarna.
— Nic, zupełny chaos dźwięków, rozdzierający słuch — odparł matematyk.
— Sam na wiem, czemu to zrobiłem — dodał po chwili — nie sądzę, żeby to miała 
być 
muzyka, czyżby o n i także…
— Co tobie, Lao? — powiedział Arseniew.
Fizyk wstał od aparatu. Uniósł nieco twarz z takim wyrazem, jakby zapatrzył się 
w dalekie 
światło. Nie dosłyszał pytania Arseniewa. Powoli opuścił głowę. Dotknął kilka 
razy palcami 
szklanej płyty, jakby ją gładził, potem zwrócił się do Rainera:
— Doktorze… od jak dawna istnieje według pana ten pokład żelaza na brzegu? Pan 
robił 
analizę…
— Tak, zrobiłem, jeszcze przed tą fatalną wyprawą. Biorąc pod uwagę niski 
procent tlenu 
w powietrzu… chociaż, z drugiej strony, obecność wody działa katalizujące… 
sądzę, że to 
żelazo istnieje w takiej formie od jakichś stu pięćdziesięciu, no, powiedzmy, 
stu 
sześćdziesięciu lat.
— A może… dziewięćdziesięciu?
— Raczej nie. Chyba gdyby temperatura znacznie się podniosła… a co pan ma na 
myśli, 
profesorze?
— Gdyby temperatura znacznie się podniosła… — powtórzył bardzo powoli Chińczyk. 
Usiadł.
— Czy myśli pan… — zwrócił się do niego Rainer, lecz Arseniew powstrzymał go 
gestem.
— Nie przeszkadzajcie mu. On nas teraz nie słyszy.
Historia ta zrobiła na mnie takie wrażenie, że zapomniałem o dalekiej łunie, 
której odblask 
widziałem w ciemnościach, stojąc na grzbiecie pocisku. Nazajutrz i w ciągu 
następnych dni 
niebo błyskało cichymi wyładowaniami elektrycznymi i odległego blasku nie można 
było 
dostrzec.
WIELKA PLAMA
Przez szesnaście dni ciągnęły się badania wysokich warstw atmosfery. Mówię 
„dni”, 
chociaż dolina spowita była ciemnością, bo organizmy nasze zachowały 
dwudziestoczterogodziny rytm snu i czuwania. Wraz z fizykami ustawiałem na 
grzbiecie 
rakiety przyrządy radarowe i reflektory promieni ultrafioletowych. Wypuściliśmy 
też kilka 
balonów–sond, które rejestrowały natężenie jonizacji, a umieszczone w nich 
automatyczne 
nadajniki przekazywały nam rezultaty pomiarów. Rainer krzątał się w laboratorium 
robiąc 
analizy minerałów zebranych w Martwym Lesie. Czandrasekar zaś przesiadywał w 
kabinie 
Maraxa, pochłonięty jakimiś skomplikowanymi obliczeniami. Z niecierpliwością 
oczekiwałem świtu, do którego odłożono poważniejsze poczynania. Pogoda wciąż 
była 
mroźna. Lód rozpościerał się na jeziorze idealnie gładką powierzchnią. Sprzyjała 
temu 
zupełna cisza. W ciemnościach smużyły pośród chmur migotliwe blaski, 
przypominające 
widzianą przez chmury zorzę polarną. W dwudziestej dobie przeszła nad doliną 
potężna burza 
elektryczna. Lód trzeszczał i pękał, podważany falami, ściany rakiety drżały, 
gruboziarnisty 
grad grzechotał po jej bokach i grzbiecie, ale najsłabsze drgnienie powietrza 
nie wtargnęło do 
zacisznego wnętrza. Nazajutrz wszystko ucichło i przy zmniejszającym się mrozie 
— rtęć w 
termometrze podniosła się do czterech stopni poniżej zera — barometr zaczai 
opadać. Zbliżał 
się świt, a z nim nowa potężna burza. Arseniew zarządził start. Kiedyśmy po raz 
ostatni stali 
na grzbiecie rakiety, niebo nalewało się ołowianą, ciężką szarością. Tępy 
odblask legł na 
lodach skuwających jezioro. Potem klapy zamknęły się i zahuczały motory. Lód 
pękał z 
gromowym odgłosem, rozpadał się na kawały, wzlatywał wysoko ponad dziób 
Kosmokratora. 
Pocisk zamiótł wodę płomieniami i zostawiwszy za sobą zbielałą smugę wrzątku 
uniósł się 
stromo w powietrze. Z mroków, rozdartych ogniem wylotowym, wyłoniły się widmowe 
sylwety gór i pełne granatowych cieni przepaście. Wzbijaliśmy się śrubową linią 
coraz wyżej 
przez grube pokłady chmur. Nagle wszyscy stojący w Centrali zasłonili twarze 
rękami: w 
telewizorach zapłonął biały, rozżarzony dysk nurzający się nisko w obłokach. 
Lecąc na 
wschód spotkaliśmy Słońce o kilka godzin wcześniej, nim wzeszło nad doliną.
Kosmokrator skierował się ku Ziemi, jakby zamierzał wyruszyć w otchłań dzielącą 
obie 
planety, ale nawigatorzy wprowadzili go tylko w strumienie fal radiowych, które 
niosły nam 
wiadomości z domu. Przez kilka godzin unosiliśmy się w próżni, pod czarnym 
niebem, 
pełnym gwiazd, od tak dawna nie widzianych. Potem Kosmokrator, jak pływak 
szukający 
dna, zanurzył się w chmurach. Od czasu do czasu otwierały się małe luki denne, z 
których na 
długich kablach opuszczano pomocnicze anteny radarowe. Aparaty indukcyjne 
poprzez mgłę 
poszukiwały złoży metalu. W obu laboratoriach analizatory drgań rejestrowały i 
rozszczepiały 
fale odbijające się od niewidzianej powierzchni gruntu. Z instrukcji, którą 
otrzymałem 
objąwszy dyżur nawigacyjny, zorientowałem się, że zmierzamy ku dolinie Białej 
Kuli. O 
jedenastej zjawił się w Centrali Arseniew. Był jakiś roztargniony, odpowiadał na 
pytania po 
dłuższej chwili, jakby myślał o czymś innym. Obejrzał przyrządy i polecił mi 
szczególnie 
uważać na wskazania grawimetra.
— Jeżeli zajdą jakieś zmiany, proszę mnie natychmiast zawiadomić — powiedział.
— Na pewno nie zajdą, profesorze — odparłem — bo nie będziemy robić więcej niż 
trzy 
czwarte kilometra na sekundę.
— To nie ma nic wspólnego z naszą szybkością. Zdziwiony, nie mogłem się 
powstrzymać 
od uwagi:
— Jakże to? Przecież grawimetr wskazuje natężenie grawitacji, a siła, z jaką 
przyciąga nas 
Wenera, jest zawsze taka sama?
— Nie chodzi o przyciąganie planety — odparł Arseniew niecierpliwie. — Proszę 
wypełnić polecenie.
Wzruszyłem ramionami i popatrzyłem na grawimetr.
Wskazówka stała nieruchomo. Wiedziałem jednak, że Arseniew nie zwykł mówić 
niczego 
na wiatr, i chociaż nie mogłem pojąć, w jaki sposób siła przyciągania może się. 
zwiększyć, od 
czasu do czasu spoglądałem na tarczę przyrządu. Na pół godziny przed końcem 
dyżuru 
otrzymałem przez wewnętrzny telefon polecenie wzniesienia się na osiemdziesiąt 
kilometrów. 
Sądząc według kompasu i radaroskopów, dolina Białej Kuli musiała być już blisko. 
Silniki 
zaczęły pracować głośniej i po kilku minutach Kosmokrator wystrzelił nad chmury. 
Wypukłość planety była dobrze widoczna; do horyzontu ciągnęły się wełniste 
obłoki, 
rozczesane w długie grzędy, niby zorane pola pod śniegiem. Odezwał się donośny 
brzęczyk 
— to przepalił się jeden z bezpieczników sieci zasilającej drugie laboratorium. 
Winowajcą był 
jeden z uczonych. Ponownie włączyłem prąd, którego dopływ został automatycznie 
odcięty, i 
wróciłem do Prediktora. Podchodząc do ekranów zauważyłem, że światło ich nieco 
przygasło. 
Chmury pociemniały. Były wielkie, o płaskiej podstawie i skłębionym, srebrnawym 
wierzchu. Wprawione w ruch, sunęły w tym samym kierunku co Kosmokrator. Jeszcze 
chwila 
i ukazał się wśród nich lej. Olbrzymi, gładki, sięgał — zdawało się — wnętrza 
planety. 
Puszystość chmur zatracała się w jego ssącej gardzieli. Odwróciłem oczy, bo od 
patrzenia w 
kołyszący się horyzont zakręciło mi się w głowie. Nieliczne pierzaste obłoczki, 
płynące na 
wysokości Kosmokratora, znikały jeden po drugim. Spadały w dół z taką 
szybkością, jakby je 
uderzała niewidzialna pięść. W dole chmury, stopione w masę gładką jak płynny 
metal, 
zawrotnym młyńcem ginęły w czeluści. Uczułem, jak ciężar mego ciała zwiększa 
się; 
zarazem głos silników przechodził w coraz to wyższy, natężony śpiew. To 
Prediktor, 
opierając się sile, która usiłowała ściągnąć nas w dół, zwiększał moc napędową. 
Kosmokrator 
wciąż jeszcze mknął prosto po cięciwie gigantycznego koliska. Jego średnicę 
oceniałem na 
sto kilkadziesiąt kilometrów. Grawimetr wskazywał wzrastające przyciąganie. Nie 
doniosłem 
o tym Arseniewowi, bo i bez przyrządu musiał odczuwać, jak ręce i nogi nalewają 
się 
ołowiem, a wykonanie najprostszego ruchu wymaga wzmożonego wysiłku. Pędziliśmy 
ponad 
mrocznym rozziewem wiru. Rakieta ani o włos nie odchyliła się od prostej, tylko 
silniki 
wydawały ostry, gwiżdżący ton, jak przyhamowane w wielkiej szybkości. Do 
Centrali wszedł 
Arseniew w towarzystwie Sołtyka i Rainera.
— Patrzcie — powiedział — to jest Wielka Plama!
— Wielka Plama?
.— Tak. Pamiętacie, że na krótki czas przed lądowaniem dostrzegliśmy na tarczy 
Wenery 
plamę, która potem znikła? Teraz pojawiła się znowu, tylko widzimy ją z 
nieporównanie 
mniejszej odległości.
— Gdzieś w pobliżu musi być dolina Białej Kuli — zauważyłem.
— Nie w pobliżu, lecz pod nami. Tam — wskazał astronom wklęsłą, pogrążoną w 
ciemności część leja, która została już za rakietą i wyglądała teraz jak ogromny 
czarny otwór. 
Grzywiastymi falami mknęły tam chmury ze wszystkich stron widnokręgu.
— Kto ma teraz dyżur? — spytał Arseniew.
— Mój kończy się właśnie — odparłem — a zaczyna
inżyniera Sołtyka.
— Dobrze. Oddalamy się teraz od centrum przyciągania. Kiedy grawitacja opadnie 
do 
dwóch „g”, zaczniemy krążyć wokół doliny.
Oderwał oczy od ekranu i spojrzał na nas.
— Oprócz dyżurnego proszę wszystkich do Maraxa.
Musiałem zdać Sołtykowi dyżur, co potrwało kilka minut. Kiedy wszedłem do kabiny 
Maraxa, byli tam już wszyscy. Arseniew przeglądał jakiś wykres, stojąc przy 
pulpicie, za 
którym siedział Lao–Czu. Rainer krzątał się przy dużym aparacie projekcyjnym.
— Krążymy teraz wokół Wielkiej Płatny — powiedział astronom. Odłożył papiery. — 
Stanowi ją wir obłoków wciąganych sztucznym polem grawitacyjnym. Proszę, kolego 
Rainer, 
już można.
Światła sufitowe zgasły. W ciemności za jarzył się czworokątny ekran na ścianie. 
Ukazał 
się na nim zielonkawy obraz. Były to jakby szprychy koła, zbiegające się w jego 
środku. 
Niektóre przebiegały liniami lekko falistymi.
— To jest sieć rur podziemnych, dostarczających energii Białej Kuli — odezwał 
się z 
mroku głos astronoma. — Przez porównanie z biegunem magnetycznym można by ją 
nazwać 
biegunem grawitacji, bo wytwarza ona sztuczne pole ciążenia. To, co widzicie, 
jest czymś w 
rodzaju zdjęcia rentgenowskiego. Zrobiliśmy je przed kwadransem z wysokości 80 
kilometrów poprzez skorupę planety.
Wzrok przyzwyczajał się powoli do fosforycznego świecenia ekranu. Linie, 
oznaczające 
rury, nie wszędzie rysowały się z taką samą ostrością. Było to spowodowane 
niejednakowym 
oporem, jaki grunt w różnych miejscach stawiał prześwietlającym promieniom. 
Nieruchomymi smugami ciemniały pasma górskie wokół kotliny. Jezioro było prawie 
niewidoczne, zaledwie można się go było domyślić w środku, gdzie ekran świecił 
nieco 
słabiej. U zbiegu rur ciemnym, prawie czarnym punktem odznaczała się Biała Kula.
— Przypuszczamy — ciągnął astronom — że to ogromne urządzenie energetyczne 
pozostaje w ścisłym związku ze sprawą zagrożenia Ziemi. Nie będę teraz mówił o 
tym 
szczegółowo, ponieważ zajmiemy się wyłącznie techniczną stroną badań, które nas 
oczekują. 
Tylko parę słów wstępnych. W czasie kiedyśmy się zbliżali do Wenery, 
zauważyliśmy na jej 
powierzchni ciemną plamę. Istniała przez kilka godzin i powoli rozwiała się. 
Potem, przed 
trzema tygodniami, gdy byliśmy w dolinie, Biała Kula spoczywała. Co prawda 
spowodowała 
katastrofę helikoptera, ale w porównaniu z jej maksymalną działalnością można 
ówczesne 
natężenie prądów nazwać spoczynkiem. Obecnie działalność jej ponownie się 
wzmogła. 
Prawdopodobnie przechodzi albo przeszła już przez szczyt nasilenia. Jak widać z 
zestawienia 
tych trzech faktów, natężenie pola siłowego, które wytwarza Biała Kula, ulega 
zmianom. Jest 
dla nas rzeczą wielkiej wagi dowiedzieć się, czy zmiany te mają charakter 
periodyczny, to 
znaczy, czy wahania między minimum a maksimum natężenia tworzą zamknięty, 
powtarzający się cykl, czy też są chaotyczne. Od rozstrzygnięcia tej kwestii 
zależą wszystkie 
nasze dalsze poczynania. Będziemy czekać w powietrzu, aż działalność Białej Kuli 
znacznie 
osłabnie. Opuścimy się wtedy na jezioro i zainstalujemy na brzegu aparaty 
pomiarowe. Jak 
widzicie, do Białej Kuli dochodzi jedenaście rur. Płyną nimi prądy, które 
zbiegają się pod 
Białą Kulą, dostarczając energii dla wytworzenia pola. Prądy te mogą się 
wzajemnie 
sumować lub znosić, zależnie od częstości impulsów, przesunięcia faz, natężenia 
i tak dalej. 
Rury, jak wiecie, leżą w głębi gruntu. Nad każdą ustawimy oscylograf, który 
będzie 
rejestrował tętnienie prądu. Analiza tak otrzymanych zapisów pozwoli nam 
rozwiązać 
postawione zadanie. Można zrobić światło, doktorze.
Ekran zgasł i równocześnie zapłonęły lampy. Zmrużyliśmy oczy, astronom zaś, 
podchodząc do pulpitu, ciągnął:
— Zadanie jest nietrudne, ale niebezpieczne. W każdej chwili może nas zaskoczyć 
wzrost 
działalności Kuli. Nie wiemy, jaki wpływ wywierają na ludzki organizm szybko—
zmienne 
pola grawitacyjne. Jest prawdopodobne, że przekroczenie niektórych stref przy 
nagłym skoku 
siły pola może okazać się dla człowieka zgubne. Poza tym skoki potencjału 
grawitacyjnego 
mogą wywoływać rozmaite nie znane nam zjawiska, jak nagłe rozgrzewanie się 
gruntu, 
zmiany ruchu powietrza, odmienne załamywanie światła i tak dalej. W takich 
warunkach 
łatwo jest stracić orientację, szczególnie w ciężkim górskim terenie pod Białą 
Kulą. Dla 
zachowania ostrożności będziemy pracowali trójkami. Dwóch ludzi będzie obchodzić 
aparaty, 
a jeden — obserwować tamtych z pewnej odległości i komunikować się z rakietą. 
Arseniew 
rozdał nam zadrukowane arkusze.
— To jest plan pracy z podziałem na trójki. Pierwsi wyruszą Oswaticz, Sołtyk i 
Smith, aby 
przygotować…
Zabrzęczał wewnętrzny telefon. Fizyk podniósł słuchawkę.
— Natężenie pola słabnie — zwrócił się do Arseniewa — i to szybko. Sołtyk mówi, 
że 
gromadzą się chmury burzowe.
Arseniew zebrał papiery z pulpitu.
— To by się zgadzało z przewidywaniami… spadkowi grawitacji powinna towarzyszyć 
burza elektryczna. Czy są jakieś pytania?
— Tak — powiedziałem. — Czy mam się przygotować do lotu zwiadowczego?
— Nie, to niepotrzebne. Będziemy od razu wodować na jeziorze. Proszę?
— Białą Kulę zbudowali mieszkańcy planety — rzekł Oswaticz. — Czy nie jest 
możliwe, 
że ich tu spotkamy?
— Tego nie mogę powiedzieć. Biała Kula wydaje się wprawdzie sterowana na 
odległość, 
ale to nie wyklucza takiej możliwości. Mieszkańcy planety… są niewątpliwie 
istotami o 
wysokiej inteligencji. Poza tym nic o nich nie wiemy i dlatego trudno 
powiedzieć, co należy 
robić w wypadku ich napotkania. Przypomnieć mogę tylko zasadę, której 
zobowiązaliśmy się 
przestrzegać przed naszym odlotem: sprawa porozumienia z mieszkańcami planety i 
usunięcia zagrożenia Ziemi stoi ponad sprawą naszego osobistego bezpieczeństwa. 
Innymi 
słowy, nie wolno nam nie tylko atakować, ale także bronić się środkami 
działającymi 
gwałtownie. Nie wolno też niszczyć żadnych urządzeń technicznych. To wszystko.
Rainer i Oswaticz wyszli. Tarland spytał mnie o coś; odpowiadając słyszałem, jak 
Czandrasekar mówi do Arseniewa: — Nie powinien był mi pan odmówić.
— Nie odmówiłbym, gdybym miał do tego prawo — odrzekł astronom. — Ktoś musi 
pracować przy Maraxie, a nikt nie umie tego lepiej od pana.
— Nazywa go pan moim dżinem — powiedział Czandrasekar — okazuje się jednak, że 
to 
ja jestem jego niewolnikiem.
W kabinie nie było już nikogo. Powinienem był wyjść, lecz zostałem. Obaj uczeni 
zdawali 
się nie dostrzegać mojej obecności.
Czandrasekar usiadł za pulpitem. Arseniew ruszył ku drzwiom, nagle przystanął.
— A o tym, że ja muszę zostać…
Nie dokończył i wyszedł. Czandrasekar, z rękami na klawiaturze Maraxa, siedział 
opuściwszy lekko głowę, jakby nasłuchiwał płynącego z głębi statku szumu 
motorów.
— On ma rację — powiedział niskim głosem — ale i ja ją mam.
Chociaż nie spojrzał w moją stronę, zrozumiałem, że mówi do mnie.
— Pan chciał… także iść na brzeg, profesorze?
— Tak. Obaj mamy rację… tak bywa w życiu… i dlatego ono jest trudniejsze od 
matematyki
Dotknął jednego, drugiego klawisza. Zielonkawe węże pojawiły się na ekranach, 
poczęły 
drgać, rozwidlać się, wirować. Wyszedłem, jak mogłem najciszej. W kabinie coraz 
głośniej 
rozlewał się głuchy szum prądów.
Wodowaliśmy w trzy godziny po przejściu burzy. Skały nad jeziorem ciemne były od 
wilgoci, padał jeszcze drobny deszcz i dziesiątki strumieni cwałowały wśród 
osypisk, 
spadając z pionowych progów, które zmieniły się w wodospady. Kosmokrator spoczął 
w 
znacznej odległości od brzegu. Biała Kula była niewidoczna; nawet gdy wiatr 
odwiewał mgłę, 
zasłaniał ją las krzemiennych iglic, wystających z wody i nadbrzeżnego osypiska. 
Góry to 
pojawiały się, to znikały wśród obłoków jakby rozmywane parą, wstępującą w 
powietrze 
białymi słupami. Łódź motorowa krążyła między Kosmokratorem a zatoką. 
Przewoziliśmy 
aparaty, akumulatory, szpule kabla i stalowe cięgła konstrukcji, z których 
zbudowano na 
brzegu niewielką przystań. Miała ułatwiać wyładowanie ciężarów.
Gdy przygotowania zostały zakończone, Oswaticz wyruszył wraz ze mną w obchód 
Białej 
Kuli na poszukiwanie podziemnych przewodów. Posługiwaliśmy się aparatami 
indukcyjnymi. 
Elektryczne echo pierwszej rury dało się słyszeć poniżej wielkiego żebra 
skalnego nad zatoką. 
Była to ta sama, która, biegnąc na południowy wschód poprzez wąwóz, krater i 
płaskowyż, 
dochodziła do doliny jeziora o żelaznym brzegu. Oznaczywszy miejsce wzniesionym 
naprędce kopcem głazów, ruszyliśmy dalej. Zauważyłem, że kamienisty teren był 
suchy, 
chociaż wciąż mżył drobny deszcz. Krople parowały w zetknięciu ze skałą, tak 
była gorąca. 
Wszystkie szczeliny gruntu wypełnił nawiany piach. Twardy, gruboziarnisty, 
pryskał i 
wznosił się spod butów małymi obłoczkami, a kiedy nadchodził wiatr, całe 
rumowisko 
okrywała popielata kurzawa. Zszedłszy z wyniosłości nad zatoką, straciliśmy z 
oczu Białą 
Kulę. Zakryły ją stojące gęsto krzemienne igły. Niektóre dochodziły do 
trzydziestu metrów 
wysokości. Ich grube, gładkie kolumny sterczały pośród zdradliwych głazów, które 
mimo 
swego ogromu były chwiejne i nieraz jak zapadnie usuwały się pod stąpnięciem. Po 
kolei 
wyznaczyliśmy miejsca dla ustawienia oscylografów nad następnymi rurami. Deszcz 
przestał 
padać i w chmurach pojawiły się z rzadka zielone okna. Mgła zsiadała się, coraz 
gęstsza, za to 
w górze powietrze nabierało klarowności. Wreszcie wiatr zmiótł tumany mgły nad 
wodę i 
ukazały się zbocza doliny. Niespełna kilometr od brzegu znaczył się zieloną 
plamką wśród 
głazów namiot punktu obserwacyjnego. Lao–Czu obserwował stamtąd postępy naszej 
pracy. 
Ustawiwszy ostatnią piramidkę kamieni w miejscu, gdzie pod rumowiskiem biegła 
jedenasta 
rura, wróciliśmy do rakiety. Na brzeg popłynęli Sołtyk i Rainer. Pogoda ustalała 
się; chmury, 
zupełnie białe, płynęły po jaśniejącym najczystszą zielenią niebie. Co kilka 
minut pojawiało 
się Słońce i przestrzeń jak gdyby rosła od blasku; w ozłoconych skałach 
występowały 
granatowymi smugami żleby i kominy; światło było tak silne, że gołym okiem można 
było 
liczyć głazy po przeciwnej stronie jeziora. Przez dużą lunetę na trójnogu 
obserwowaliśmy z 
grzbietu Kosmokratora, jak Sołtyk i Rainer dobijają do zatoki i podchodzą ku 
wyniosłości. 
Pod żebrem skalnym Lao–Czu zatrzymał ich, zawiadamiając nas jednocześnie, że 
grawimetr 
wskazuje wahania siły pola. W tej samej chwili powietrze nad brzegiem poczęło 
mienić się 
jak gięte szkło. Zawisały w nim różnokolorowe, płaskie tęcze, spływające powoli 
na 
powierzchnię wody, to znowu kształty odległych skał drgały jak filujący płomień, 
otoczone 
świetlistą obwódką. Po pewnym czasie wszystko się uspokoiło i towarzysze mogli 
przystąpić 
do pracy. To jeden, to drugi schodził do przystani i, objuczony ciężkim 
oscylografem, piął się 
w górę, by zniknąć w labiryncie potrzaskanych złomów. Po czterech godzinach 
Rainer zajął 
miejsce na posterunku obserwacyjnym, a w teren poszli Lao–Czu i Tarland. Sołtyk, 
który 
przypłynął motorówką, doniósł, że w pobliżu Białej Kuli silne dudnienie prądów 
zakłóca 
łączność radiową. Wszyscy pracujący na brzegu zostali zaopatrzeni w rakietnice 
sygnałowe, 
aby porozumiewać się z obserwatorem przy grawimetrze, jeśli radio zawiedzie. O 
szóstej po 
południu aparaty zostały rozstawione. Opasywały Białą Kulę blisko 
półtorakilometrowym 
kręgiem. Co dwie godziny trzeba było je obchodzić, wyjmować naświetlony film 
rejestrujący 
i zakładać nowy. O ósmej przywieźliśmy pierwsze szpule filmu z zapisem prądów; 
natychmiast powędrowały do kabiny Maraxa. Po dwu godzinach na brzeg udali się 
Rainer i 
Sołtyk; wykonali zadanie bez przeszkód i dostarczyli drugą partię filmów. 
Arseniew, jeśli nie 
przebywał z Czandrasekarem przy Maraxie, wychodził na pokład, aby sprawdzać 
wskazania 
głównego grawimetra. Dochodziła dziesiąta godzina ziemskiej nocy; Słońce 
przezierało przez 
cienkie, pierzaste chmurki, a wody jeziora spoczywały tak nieruchomo, że we 
wnętrzu rakiety 
nie wyczuwało się najsłabszego kołysania. Gdy ponownie przyszła kolej na mnie i 
Oswaticza, 
wśród szczytów krzemiennych iglic, powyżej niewidzialnej z jeziora Białej Kuli, 
uformował 
się w powietrzu rozchwiany, mętny obłok, jakby rosnąca trąba powietrzna. Lao–
Czu, który 
był na punkcie obserwacyjnym, zatrzymał nas przy brzegu, wystrzeliwszy trzy 
czerwone i 
jedną dymną rakietę. Wyglądało na to, że Biała Kula budzi się: od jeziora 
napływały coraz 
gwałtowniejsze podmuchy wiatru, a temperatura nadbrzeżnych skał w parę minut 
podniosła 
się o dwadzieścia stopni. Zarazem dudnienie prądu uniemożliwiło komunikację 
radiową na 
odległość przekraczającą kilka metrów. Natężenie pola wzrosło kilkoma drobnymi 
skokami, 
potem jednak ustaliło się. Fizyk zasygnalizował, że możemy ruszać. Wspięliśmy 
się na skalne 
żebro. Tuż pod jego szczytem stał pierwszy aparat, okryty małym namiotem z 
płótna 
żaglowego; zmieniwszy filmy, co zajęło nam kilka minut, poszliśmy dalej. Ze 
szczytu 
wzniesienia rozpościerał się widok na dużą przestrzeń. Powietrze było bardzo 
przejrzyste, 
delikatna mgła spowijała tylko najdalsze szczyty górskie. Nagle zatrzymałem się. 
Poszarpana 
i sfałdowana płaszczyzna kamienia u naszych stóp, z której sterczały igły, kopce 
piasku i 
potrzaskane płyty, była pusta.
— Oswaticz, patrz! — krzyknąłem — Biała Kula znikła! Spojrzał przed siebie.
— Co, u licha!
— Zaraz, zaraz… — mówiłem — pamiętam, że ta wielka płyta pod trzema igłami była 
z 
prawej strony Kuli, a te stożki tam — z lewej, a teraz płyta jest tuż obok 
stożka… tam nie ma 
nawet miejsca… więc gdzież stała przedtem Kula? Gdyby się nawet zapadła, 
zostałby dół, 
puste miejsce?!
Rozglądaliśmy się bezradnie.
— Co robić? — spytałem. Zwróciliśmy się w stronę odległego zbocza, gdzie na 
szarym tle 
zieleniał nie większy od główki zapałki namiot grawimetra. Spróbowałem wywołać 
fizyka 
przez radio, ale słyszałem tylko trzaski, gęste jak serie karabinu maszynowego. 
Wystrzeliłem 
więc jedną białą i dwie dymne rakiety, co według umówionego klucza oznaczało: 
„czy 
możemy iść dalej?” Upłynęła dobra chwila, zanim w oddali podniosła się zielona 
gwiazdka, 
poszybowała w górę, zawisła i powoli sfrunęła w dół, spychana wiatrem na 
jezioro.
— Wszystko w porządku — powiedział Oswaticz. Odwróciliśmy się wydając 
równocześnie okrzyk zdziwienia. Biała Kula stała w rumowisku ogromną jasną 
kopułą, 
otoczona szerokim pasem pustej przestrzeni.
— To był jakiś miraż — powiedziałem wreszcie, sam nie całkiem wierząc we własne 
słowa, i ruszyłem w dół. Ponieważ wszystkie oscylografy były połączone ze sobą 
cienkim 
kablem, który synchronizował ich wskazania, szliśmy śladem białego przewodu, na 
przemian 
wspinając się na stosy głazów i zbiegając po nich. Przy każdym aparacie 
zatrzymywaliśmy 
się na chwilę, ja wyjmowałem bęben naświetlonego filmu, Oswaticz zaś zakładał 
nowy z 
zapasu, który niósł w plecaku. W niespełna godzinę obeszliśmy dziewięć aparatów. 
Do 
dziesiątego droga wiodła szczytem kamiennej wypukłości. Po lewej ręce wznosił 
się nad 
krzemiennymi wierzchołkami szczyt Białej Kuli, po prawej osypisko było 
nieckowato 
zaklęśnięte; owo wgłębienie wypełniały stosy głazów. Wyglądało jak opuszczony 
kamieniołom. W pewnej chwili spojrzałem tam i przystanąłem. W dole, w odległości 
może 
stu metrów, siedział ktoś na dużym kamieniu. Była to ciemna, krępa postać, 
zupełnie 
nieruchoma. Oswaticz, który szedł przede mną, wysforował się na jakieś 
dwadzieścia kroków. 
Okrzyknąłem go. Odwrócił się i także stanął. Wydał się niezdecydowany, co robić. 
Bez 
namysłu puściłem się w dół, skacząc przez zwały kamienia. Na mgnienie straciłem 
z oczu tę 
postać. Kiedy zbliżyłem się na tyle, że mogłem ją dokładnie obejrzeć, 
przekonałem się, że to 
nie był człowiek. O płaski głaz opierała się długa, wielka, nieregularna bryła. 
Światło szkliło 
się mocno w jej brunatnych załomach. Aż dziwne było, że mogła z oddali 
przypominać 
ludzką sylwetkę. Tylko w odgórnym skrócie była trochę podobna do pochylonego 
torsu.
— To jest blok lawy! — zawołałem. Oswaticz, który stał na wzniesieniu, patrzał 
dalej w 
moją stronę; zapewne nie dosłyszał, bo elektryczne zakłócenia były bardzo silne. 
Dałem mu 
więc znak ręką, że to nic nie jest, że się omyliłem. Odwrócił się i ruszył 
naprzód. Niedaleko 
wystawał zza kamiennej piramidki okap namiotu okrywającego oscylograf.
— Zaczekaj! — krzyknąłem i pobiegłem w górę zbocza. Oswaticz zwolnił kroku, ale 
szedł 
dalej. Jego ciemna sylwetka odcinała się od jasnego tła, którym był wierzch 
Białej Kuli.
— Zaczekaj! — krzyknąłem raz jeszcze. Nagle cała przestrzeń przede mną skurczyła 
się i 
przysiadła, jakbym ją oglądał odbitą w lustrzanym arkuszu blachy, który ktoś 
niespodziewanie wygiął. Potem wszystko zafalowało i wróciło do poprzedniego 
stanu. 
Stanąłem jak wryty. Oswaticz znikł. Przed chwilą widziałem jeszcze jego 
poruszające się 
plecy, połysk hełmu; wstąpił na wielką płaską płytę srebrnawego kamienia. Zrobił 
krok, może 
dwa naprzód i zniknął, jakby się rozwiał w powietrzu. Stałem kilka sekund 
osłupiały, a potem 
puściłem się ze wszystkich sił ku temu miejscu.
— Oswaticz! — krzyczałem. — Oswaticz! Nie było odpowiedzi.
Uważając, by nie stracić z oczu charakterystycznej w rysunku i kolorze płyty, 
przełaziłem 
przez głazy spiętrzone pod grzbietem wzniesienia. Wreszcie znalazłem się na 
górze. Ta 
wielka tafla, pochylona w moją stronę, miała powierzchnię okrytą jak gdyby 
szronem, dlatego 
tak błyszczała. Porastały ją drobniutkie, skrzące się kryształki. W jednym 
miejscu odkryłem 
na powierzchni długą, białawą rysę. Kamień był dość miękki i gwóźdź buta 
zarysował go. 
Pomyślałem, że Oswaticz skoczył na drugą stronę. Była tam nisza utworzona przez 
wsparte o 
siebie złomy, doskonale oświetlona. Zaściełał ją drobny żwir i kilka dużych jak 
bochenki, 
czarnych kamieni.
— Oswaticz! — zawołałem, ale niezbyt głośno. Widziałem go przed minutą. Stał na 
płycie. Nie poszedł
prosto, ale nie mógł też skryć się w niszy, droga prowadziła na jeden z 
otaczających 
wysokich głazów, zawsze więc musiałbym ujrzeć, jak się na nie wspina. Nie 
straciłem tego 
miejsca z oczu ani na mgnienie, na to mogłem przysiąc. A jednak nie było go. 
Rozglądałem 
się na wszystkie strony z opuszczonymi rękami. Nie było po prostu gdzie szukać. 
Mimo to 
biegałem pośród okolicznych głazów i nawoływałem. Odpowiadał chrobot 
elektrycznych 
wyładowań. Wróciłem na szczyt wzniesienia, żeby wystrzelić rakietę. Kiedy 
podniosłem 
pistolet, spostrzegłem, że i Białej Kuli nie ma. Znikła jak poprzednio, kiedy 
staliśmy z 
Oswaticzem ponad zatoką. Przedtem zasłaniała widok na zbocza, w których
otwierał się wielki wąwóz; obecnie jego ujście było doskonale widoczne. Czułem 
to, co 
bokser podnoszący się z desek po silnym ciosie w szczękę. Chciałem biec na pomoc 
Oswaticzowi, szukać niebezpieczeństwa, które mu zagrażało, ale nie było nic: ani 
Oswaticza, 
ani widzialnego niebezpieczeństwa. Wystrzeliłem czerwone rakiety na znak, że 
zdarzył się 
nieszczęśliwy wypadek, potem usiadłem na krawędzi srebrnawego głazu i, 
zwiesiwszy nogi w 
dół, patrzałem, jak na piargach pojawiły się dwie ciemne, powoli pełznące 
plamki. Byli to 
dwaj ludzie w skafandrach. Szli spiesznie pod górę, przechodząc, gdzie się dało, 
w kłus, 
znikli za krzemiennymi iglicami i wreszcie po czterdziestu minutach znaleźli się 
przy mnie. 
Byli to Lao–Czu i Sołtyk. Usłyszawszy, co zaszło, inżynier skoczył na brzeg 
głazu wołając:
— Oswaticz! Janie! Janie!
— To nie ma celu — powiedziałem. — Nigdzie nie odszedł, tu jest ślad ćwieka na 
kamieniu.
Pochyliwszy się Sołtyk oglądał skałę. Po błyszczącej powierzchni szła ukośna, 
biaława 
rysa. Nic więcej.
— Stanął silniej — wyjaśniłem — i zarysował kamień. Inaczej nie mogło być.
— Więc gdzież się podział?!
Widziałem, że Sołtyk jest w pasji. Wzruszyłem ramionami. Lao–Czu stał wyżej na 
głazie. 
Nie odrywając lornety od okienka hełmu spytał:
— Który z was niósł naświetlone filmy?
— Ja.
— Ma je pan w plecaku?
— Tak.
— A czy wyjęliście film z dziesiątego aparatu?
— Nie. Oswaticz szedł właśnie tam, kiedy…
— Dobrze.
Fizyk zszedł z głazu i ruszył w stronę namiotu zieleniejącego kilkadziesiąt 
kroków niżej. 
Sołtyk wsunął się tymczasem do niszy.
— Boże mój — mruczał obracając się w koło — co to znaczy… Więc tu stał? — spytał 
mnie raz jeszcze.
— Tutaj.
— Chodźże pan! — krzyknął. — Przeszukamy to przeklęte miejsce!
Zajrzałem tam — podnosił owe okrągłe, czarne kamienie.
Byłoby to śmieszne, gdyby nie tragizm położenia. Lao–Czu zawołał mnie. 
Podszedłem do 
niego. Zauważyłem, że Chińczyk stoi jakoś dziwnie — pochylony skośnie, jakby 
tracił 
równowagę, a jednak nie padał. Już chciałem go spytać, co to znaczy, gdy 
zauważyłem, że i 
ja, zupełnie nieświadomie, trzymam się tak samo.
— Profesorze — zawołałem — spójrz pan, jak my chodzimy… Co to jest?
— Nie czas teraz na tłumaczenie — odparł. Podał mi szpulę filmu, wydobytą z 
aparatu. 
Zatrzasnął klapę.
— Został jeszcze ostatni, za tamtą skałą. Proszę potrzymać — podał mi 
elektrometr.
Nadszedł Sołtyk. Przystanął i obserwował nas przez chwilę.
— Profesorze… — odezwał się dygocącym głosem — teraz…? Co pan robi?! Teraz — 
filmy?!
Lao–Czu nie odpowiedział. Rozumiał tak dobrze, jak ja, że nie należy żądać od 
Sołtyka 
pomocy. Stałem na miejscu, patrząc to na oddalającego się profesora, to na 
Sołtyka. 
Porywisty wiatr targał trochę za obszernym kombinezonem inżyniera. Jak 
skamieniały 
wpatrywał się w płytę, na której po raz ostatni widziałem Oswaticza. Fizyk 
powrócił po kilku 
minutach. Podał mi kasetę.
— Pójdzie pan na brzeg możliwie szybko i popłynie motorówką do rakiety. Profesor 
Czandrasekar czeka na filmy. To bardzo pilne.
— A… wy? — spytałem.
— Zostajemy.
— Będziecie go szukać?
— Niech pan idzie, proszę! — powiedział Lao–Czu i coś stalowego zadźwięczało w 
jego 
tak zwykle łagodnym głosie. Pobiegłem starając się nie zwalniać tempa w 
miejscach, gdzie 
kamienie leżały luźno i pod dotknięciem zaczynały się osuwać. W powietrzu wisiał 
nieokreślony, daleki szum. Czułem przez kombinezon gorące podmuchy wiatru. Zza 
długiej 
ławicy piargów wyjrzało jezioro. Obłoki pary podnosiły się leniwie z jego 
powierzchni.
Wciąż biegnąc, usłyszałem dziwne skwierczenie. Spojrzałem pod nogi: podeszwy 
butów 
dymiły. Grunt rozgrzewał się, jakby w nim płonął niewidzialny ogień. Stanąłem. 
Co robić? 
Wracać po tamtych? Obejrzałem się za siebie.
Robiło się coraz ciemniej od pary, gęstymi kłębami napływającej znad jeziora. 
Podmuchy 
wiatru parzyły jak oddech wielkiego pieca. Musiałem donieść te przeklęte filmy. 
Pobiegłem 
dalej. Skacząc z kamienia na kamień, zadyszany, oblany potem, dopadłem wreszcie 
do 
motorówki i skoczyłem w nią z rozmachem, aż zachybotała i zaczerpnęła burtą 
wody. 
Popłynąłem ku Kosmokratorowi, którego reflektor żarzył się pomarańczowo we mgle. 
Na 
grzbiecie rakiety przechadzał się człowiek w skafandrze, z rękami założonymi w 
tył. Przyszła 
mi szalona myśl, że to Oswaticz. Skoczywszy do trapu, w jednej chwili znalazłem 
się na 
górze. Był to Arseniew. Palił się za nim jupiter okalając nasze sylwstki lśniącą 
aureolą i 
rzucał w mgłę wielkie, rozwiane cienie.
— Gdzie tamci? — spytał.
— Zostali… — powiedziałem. — Oswaticz… zniknął.
— Jak to zniknął? — z gniewem spytał Arseniew. — Wpadł gdzieś?
— Nie, nie wpadł. Zniknął. Widziałem, jak stał na dużym głazie, to było przy 
dziesiątym 
aparacie. Powietrze zamigotało, a kiedy przebiegłem, już go nie było. Tam nie ma 
żadnej 
rozpadliny, tylko gładka płyta, a z jednej strony płytki dół między skałami.
— A Biała Kula?
— Co?
— Pytam, czy widział pan Białą Kulę!
— Nie. Też znikła.
— Tak… — powiedział astronom. Przez chwilę milczał, nagle podniósł głowę:
— Ma pan filmy?
— Mam. Profesorze — wybuchnąłem — trzeba jechać na brzeg. Oni się tam spalą! 
Kiedy 
wracałem, skała była coraz gorętsza, ja…
— Tam jest Lao–Czu?
— Tak. I Sołtyk!
— Proszę zanieść filmy do Maraxa.
— A tamci…?
— Dadzą sobie radę.
— Ale ja mogę zaraz…
— Przy brzegu stoi druga motorówka. Nie jest tam pan potrzebny. Proszę iść.
Zszedłem po żelaznych szczeblach do komory śluz i kiedy
sprężone powietrze wyparło zatrutą atmosferę, nie rozbierając się ze skafandra, 
zdjąwszy 
tylko hełm, wszedłem do kabiny Maraxa i oddałem filmy. Stojąc w progu patrzałem, 
jak 
Czandrasekar zakłada szpule na poziomą, długą oś, jak wsuwa początek każdej 
taśmy do 
szczeliny pulpitu i porusza rękojeści kontaktów. Filmy odwijały się i nikły 
szybko w głębi 
aparatu. Czandrasekar dotykał klawiszów. Ekrany zapalały się kolejno jak 
olbrzymie, 
świetliste oczy, czerwone i błękitne kontrolki zamrugały, rozjaśniły się i 
stanęły w takim 
blasku, że zaćmiły zielonkawe żarzenie ekranów. Jak urzeczony patrzałem na palce 
Czandrasekara biegnące po klawiszach. Kabina wypełniała się śpiewnym pomrukiem. 
W 
ekranach przelatywały zielone błyskawice, słychać było krótkie, gęste szczękanie 
kontaktów, 
strzałki zegarów dochodziły ku granicy przeciążenia, a matematyk wciąż naciskał 
klawisze, 
czasem zadudnił uderzony pełnym prądem transformator albo syknął za ścianą łuk 
rozerwany 
na nożach wyłączników. Czandrasekar stał chwilę nieruchomo, z opuszczoną głową, 
patrząc 
spod przymrużonych powiek na rozedrgane światła, potem odstąpił od pulpitu. Raz 
jeszcze 
sprawdził wzrokiem wszystkie ekrany i zwrócił się ku mnie:
— Teraz Marax musi pokazać, co potrafi. Rozumie pan, o co chodzi? Pole 
grawitacyjne 
powstaje z nałożenia na siebie poszczególnych impulsów prądu. Przy zastosowaniu 
metody 
Fouriera tych kilkadziesiąt miliardów drgań, które zarejestrowały na filmie 
oscylografy…
Miałem tego dość.
— Daj mi pan spokój! — zawołałem. — Oswaticz zniknął!
Czandrasekar drgnął.
— Co? Co się stało?!
Raz jeszcze zacząłem opowiadać. Czandrasekar, słuchając, przez cały czas 
wpatrywał się 
w ekrany. Mimo woli podążałem za jego wzrokiem. Linie świetlne, miotające się na 
bocznych ekranach, powoli bladły i zlewały się z fosforyzującym tłem. Za to na 
środkowym 
występowała coraz silniej świetlista smuga.
— Tam jest Lao–Czu? — spytał Czandrasekar, kiedy skończyłem. W tej chwili 
huczenie 
prądu ścichło. Kontrolne lampki zgasły, boczne ekrany oczyściły się całkiem, a 
na centralnym 
znieruchomiała stroma, dwugarbna krzywa. Oczy Czandrasekara zwęziły się. Wzrok 
mu 
płonął.
— A jednak periodyczna! — powiedział. Potem przez wargi przemknął mu blady, 
przepraszający uśmiech.
— Musi się panu wydawać nieludzkie, że ja w takiej chwili…
Urwał. Zachwiał się, cofnął o krok i oparł się o połyskliwy bok pulpitu. 
Padające z góry 
światło zarysowało głęboką wklęsłość skroni i policzków. W tym momencie 
uświadomiłem 
sobie, że w ostatnim czasie w ogóle nie opuszczał Maraxa. Czerwony sygnał płonął 
nad 
drzwiami kabiny dniem i nocą.
Matematyk zacisnął powieki i nieznacznie poruszył barkami, jakby chciał z nich 
strącić 
niewidzialny ciężar.
— To nic — powiedział. — Oni wrócą, jeżeli… Nie dokończył.
— Gdzie jest Arseniew?
— Na górze.
— Może go pan tu zawezwać? To bardzo ważne. Zastałem astronoma na grzbiecie 
rakiety. 
Schylony, obserwował tarczę grawimetra. Obok potężny, gruby jak kolumna promień 
reflektora rozpływał się czerwonawo we mgle.
— Na razie natężenie nie wzrasta… — odezwał się cicho Arseniew, jakby mnie nie 
słyszał. Powtórzyłem, że Czandrasekar prosi go na dół. Nagle zerwał się na równe 
nogi.
— Co, już jest?!! No, jaka?
Nie rozumiałem, o co pyta, wtem przypomniał mi się okrzyk matematyka i na chybił 
trafił 
powiedziałem:
— Periodyczna.
Arseniew bez słowa pobiegł do włazu.
— Czy mogę popłynąć na brzeg?! — krzyknąłem za nim. Zatrzymał się.
— Nie! Nic pan tam nie pomoże! Proszę pilnować radaru i reflektora. Rakietnice 
leżą tam, 
z boku!
Zniknął w studni włazu. Przestrzeń spowijały gorące, leniwe opary. Kadłub 
rakiety 
czerniał w nich jak pływający martwo na falach grzbiet wieloryba. Obok 
reflektora stał 
przenośny radaroskop z dwiema eliptycznymi antenami, wycelowanymi w stronę 
brzegu. 
Ująłem oburącz metalowy pierścień kierujący. W ekranie widniał kamienisty cypel 
nad 
zatoką, którym musieli wracać towarzysze. Był pusty. Snuły się tam jakieś 
ciemniejsze od 
mgły dymy. Spojrzałem na fotoelement osadzony pod ekranem. Wskazywał temperaturę 
skał 
nadbrzeżnych: dwieście sześćdziesiąt stopni. Ręce same zacisnęły mi się na 
metalowych 
rękojeściach radaru. Dwieście sześćdziesiąt stopni… Ciepłota powietrza także 
rosła, 
ogrzewało się jak w piecu: osiemdziesiąt, osiemdziesiąt pięć, dziewięćdziesiąt 
stopni… Jak 
długo człowiek może tam wytrzymać, nawet w izolującym kombinezonie? Upływały 
minuty, 
z których każda była wiecznością. Wyraźnie dobiegał syk i świst wody gotującej 
się w 
zetknięciu z rozpalonymi głazami brzegu. Przesuwałem antenę z jednej strony w 
drugą. Już 
chciałem ją cofnąć, gdy coś mignęło w polu widzenia: tam szedł człowiek!
Przy reflektorze stała skrzynka wewnętrznego telefonu. Nie podnosząc słuchawki, 
włączyłem ciągły dzwonek i przypadłem z powrotem do radaru. Ciemna plama 
posuwała się 
wolno wśród głazów… na chwilę znikła… znowu się pojawiła… wtem rozpadła się na 
dwie 
mniejsze, ale dziwnie zniekształcone…
Nagle zobaczyłem wyraźnie: dwu ludzi niosło trzeciego. Usiłowali przeprawić się 
po 
wystających z wody głazach ku motorówce, lecz między ostatnim kamieniem a łodzią 
ciemniał pas wody. Stanęli, widocznie się naradzając. Jakże żałowałem, że nie 
popłynąłem na 
brzeg wbrew rozkazowi astronoma! Mógłbym im pomóc. Wołałem, dawałem im rady, 
nieświadomy tego, że nie mogą mnie usłyszeć. Nagle jeden ze stojących jakby 
zmalał. 
Zrozumiałem: pochylił się i próbował przyciągnąć motorówkę za linę, do której 
była 
przycumowana. Wiedziałem, że to niemożliwe, bo przeszkodzą podwodne kamienie. 
Sami 
bez trudu przeskoczyliby półtorametrowy odstęp, ale ten trzeci… Była chwila, w 
której 
chciałem biec do trapu; nagle ciągnący zrezygnował, odwrócił się do towarzysza i 
dał znak. 
Obaj podjęli nieruchome ciało i trzymając je w wysoko wzniesionych rękach, 
weszli w 
gotującą się przy brzegu wodę. Zanurzeni po pas, osłaniani kłębami pary, 
przerzucili ciało 
przez burtę motorówki i sami wspięli się do środka. Upłynęło kilka nieskończenie 
długich 
sekund — i odezwał się motor. Łódź ruszyła.
— Czemu pan tak krzyczy? No, czemu pan tak krzyczy? — mówił do mnie od kilku 
chwil 
Arseniew. Za nim stało jeszcze dwu ludzi w skafandrach — Tarland i Czandrasekar. 
Nie 
wiedziałem, że śmieję się i krzyczę z radości. Gdy motorówka dobiła do trapu, 
zbiegliśmy w 
dół.
— Mnie nie… ja sam… — odezwał się Sołtyk ochrypłym głosem, kiedy wyciągnąłem do 
niego rękę z ostatniego szczebla.
— Ja sam… bierzcie profesora Lao… on ma rozdarty skafander…
PROFESOR LAO–CZU
Wnieśliśmy profesora i Oswaticza do komory śluz. Obaj byli nieprzytomni. 
Zostałem na 
pokładzie, żeby wciągnąć motorówkę. Kiedy zszedłem do korytarza, Rainer i 
Tarland 
układali na noszach bezwładne ciała, tak jak wzięto je z łodzi, w skafandrach, 
tylko hełmy, 
rzucone na podłogę, odsłoniły woskowe, zlane potem twarze. Chciałem pomóc, lecz 
Arseniew kazał mi pójść do Centrali. Zarządził natychmiastowy start. W 
podnieceniu 
ostatnich chwil zapomniałem o tym, co się dzieje w dolinie. W ekranach 
telewizyjnych stały 
żółtawe kłęby jak dym płonącej siarki. Rakieta wznosiła się i opadała na falach. 
Cała okolica 
przedstawiała mroczny kocioł, w którym rozbrzmiewały głuche szmery, syki, 
poświsty. Gdy 
wszedłem do Centrali, w chmurach załomotał pierwszy grzmot. Włączyłem stos 
atomowy i 
nie czekając, aż osiągnie pełną moc, ustawiłem dźwignie Prediktora na start 
paliwem 
pomocniczym. Rozpłomienione gazy runęły w wodę. W głuchym bulgotaniu wrzątku 
Kosmokrator drgnął, krótką chwilę sunął bokiem, spiętrzając przed sobą ogromną 
falę, 
rozpędził się, już niewrażliwy na wściekłe uderzenia bałwanów, i pod ostrym 
kątem wszedł w 
przestwór wyjących wiatrów. Obrazy skał nadbrzeżnych kurczyły się i gięły; w 
obawie, żeby 
się z nimi nie zderzyć, zwiększałem wciąż spalanie w turboreaktorach. 
Odetchnąłem dopiero, 
gdy napęd przyjęły silniki główne. Odezwały się z taką mocą, że zagłuszyły 
łoskot fal i wycie 
wiatru. W ekranach pędziły śnieżnobłękitne smugi pary. Potem wpadliśmy w chmurę 
mroczną jak gęsty las. Byłem niespokojny, gdyż po raz pierwszy sam stałem przy 
Prediktorze 
w trudnej chwili startu, lecz wszystko poszło dobrze. Pęd powietrza gwizdał w 
płetwach, 
silniki pracowały równomiernie i szybkość rosła. Co chwila między chmurami 
przeskakiwały 
rzeki fioletowego ognia, rozpryskując się z przeciągłym grzmotem.
Do Centrali wszedł Sołtyk; nie spuszczając oka z przyrządów zarzuciłem go 
pytaniami. 
Nie od razu zaczął opowiadać. Jak się okazało, wchodząc do wody nadął kombinezon 
powietrzem, którego izolująca warstwa uchroniła go od poparzeń. Gorzej było z 
profesorem. 
Nie mógł tego zrobić, gdyż rozdarł skafander u podstawy hełmu. Przez całą drogę 
zaciskał 
rozdarcie, ale kiedy przenosili Oswaticza przez wodę, musiał oswobodzić obie 
ręce. Tych 
kilka chwil starczyło, by gazy formaldehydu i dwutlenku węgla zmieszały się z 
powietrzem 
oddechowym. Zatruty, stracił przytomność w motorówce.
— A co z Oswaticzem? — spytałem. — Gdzieście go znaleźli?
Sołtyk zwlekał z odpowiedzą. Stał przed tablicą zegarów hamowniczych i oglądał 
je z 
największą uwagą, chociaż nic nie wskazywały, gdyż były teraz wyłączone.
— Doznał udaru cieplnego — powiedział wreszcie. — Zdaje się, że nie jest z nim 
źle. 
Ruszał się, kiedyśmy go nieśli.
— No to dobrze, ale gdzie był?
— Nie wiem.
— Co ty mówisz?
W ekranach przesuwały się czarne chmury, rozdzielone jasną, drgającą mgłą. 
Wyglądało, 
jakbyśmy przepływali archipelag górzystych wysp.
— Profesor dał mi linę… związałem się z nim, kazał mi iść za sobą tak, żeby lina 
była 
wyprężona… szedł przodem. W ten sposób znalazł Oswaticza.
— Gdzie?
— Nie wiem. W pewnej chwili zniknął.
— Profesor zniknął?
— Tak. Zniknął, jakby się w ziemię zapadł, ale czułem jego ruchy, bo byliśmy 
połączeni 
liną. Rozumiesz? Nie, tego nie da się zrozumieć. Więc powiadam ci, że tak jak 
mnie tu 
widzisz, widziałem linę, która kończyła się w powietrzu, napięta — a dalej nie 
było nic.
— Nic?
— To znaczy — kamienie, powietrze, ale ani jego, ani Oswaticza… i może po 
minucie 
lina szarpnęła — to był umówiony znak. Zacząłem ciągnąć i wyciągnąłem ich obu. 
Profesor 
miał rozdarty skafander.
— Upadł?
— Nie wiem. Pewno tak.
— Więc gdzież on był?
— Mówię ci, że nie wiem.
— Jak to, nie pytałeś?
— Nie… I ty nie pytałbyś, potem…
Odwrócił się nagle ku mnie z pociemniałą, zaciętą twarzą.
— Kiedyś odszedł… zachowałem się jak szczeniak! Skomlałem, krzyczałem na niego, 
bo 
chodził dokoła z aparatem, spokojny jak w laboratorium… nie wiedziałem przecież, 
nie 
mogłem wiedzieć, po co!
Po chwili dodał spokojniej:
— Ktoś jeszcze na Ziemi powiedział, że on jest jak hartowane szkło; niby 
przejrzysty, 
gładki, niepozorny, ale kto go spróbuje ugryźć, połamie sobie zęby… Chciałem się 
usprawiedliwić. Odpowiedział mi jakimś przysłowiem… kamienie paliły się nam pod 
nogami, myślałem, że się ugotujemy, a on… Wiesz, jakie były jego pierwsze słowa, 
kiedy się 
ocknął teraz w kajucie? Spytał Czandrasekara, czy są już wyniki obliczeń…
Kosmokrator osiągnął pełną szybkość podróżną. Odstąpiłem od ekranów. Nie 
patrzałem na 
Sołtyka, tak było mu łatwiej. Rozumiałem, że nie pomogą mu słowa pocieszenia. 
Lao–Czu 
dał mu lekcję spokoju, w jakich warunkach! Wspomniałem moją przygodę w Martwym 
Lesie…
— Możesz iść tam do nich — powiedział Sołtyk. — Zastąpię cię. Nie mogę mu w oczy 
spojrzeć.
Nie dałem sobie tego dwa razy powtarzać. Kiedy wszedłem do kabiny, Tarland 
odsuwał 
właśnie od łóżka celofanowy namiot, pod którym utworzono sztuczną atmosferę 
tlenową. 
Oswaticz dostał już rumieńców i leżał podparty wysoko poduszkami. Przy stole 
siedzieli 
uczeni; jakież było moje zdumienie, kiedy ujrzałem wśród nich Chińczyka. Nie 
miał na sobie 
zwykłego ciemnego ubrania. Pierwszy raz zobaczyłem na nim długi, wiśniowy, w 
bajeczne 
smoki malowany płaszcz poranny. Siedział po pas okryty kocem, spod
którego wysuwały się biało obandażowane stopy. Był spokojny jak zawsze, tyle że 
odrobinę bledszy. Arseniew zrobił mi miejsce. Usiadłem. Oswaticz zabierał się 
właśnie do 
opowieści o swoim wypadku. W paru słowach streścił naszą wędrówkę wokół Białej 
Kuli i 
doszedł do chwili, w której oddaliłem się od niego, złudzony kształtem czarnego 
kamienia. 
Jak mówił, nie dosłyszał mego wołania i dlatego szedł potem dalej. Nagle całe 
otoczenie 
znikło.
— Mignęły jeden za drugim kolory tęczy, od żółtego do fioletowego. Miałem 
wrażenie, że 
mnie coś ściąga w dół. Straciłem równowagę i zatoczyłem się kilka kroków. 
Buchnęło takie 
światło, że oślepłem na dobrą chwilę. Kiedy otworzyłem oczy, byłem we wnętrzu 
olbrzymiej 
kuli, pełnej białego światła. Zupełnie gładkie, wklęsłe ściany otaczały mnie ze 
wszystkich 
stron. Pomyślałem, że otwór, którym się tam dostałem, jest za mną. Obejrzałem 
się, ale nie 
było tam nic. Taka sama gładka ściana. Grunt, na którym stałem, był skalisty, 
zasłany 
kamieniami. Czy mówię jasno? Było tak, jakby ktoś odkroił z pustej kuli spód i 
nakrył mnie 
nią, jak muchę szklanką. Stałem wprost pod ogromną, kulistą kopułą, tuż przy 
ścianie. Powoli 
ruszyłem i, badając wzrokiem każdy kamień, poszedłem ku środkowi.
Wtedy stała się dziwna rzecz. Przeszedłem może cztery czy pięć kroków i wklęsła 
ściana, 
ku której się zbliżałem, zwinęła się i cofnęła przede mną. Postąpiłem jeszcze 
dwa kroki — 
teraz stałem przed pionową, zupełnie płaską ścianą. Odwróciłem się. Kula znikła 
— za mną 
była nieprzenikniona ciemność. Ruszyłem ku owej świecącej ścianie, a ona, gdy 
się 
zbliżałem, stawała się wypukła, jakby ją ktoś wydymał z drugiej strony… a gdy 
byłem tak 
blisko, że mogłem dotknąć jej ręką, stałem pod olbrzymią kulą, ale teraz byłem 
na zewnątrz 
niej…
Obiegłem ją dokoła. Była tak wielka jak Biała Kula, zupełnie gładka, bez śladu 
szczelin 
czy otworów. To, że miałem za sobą pustkę, uspokoiło mnie. Przypuszczałem, że 
znajduje się 
tam otwór, którym będę mógł wyjść. Ale kiedy poszedłem tam, w tę ciemność, kula, 
którą 
zostawiłem za plecami, zaczęła się zmieniać; rozciągnęła się w górę i na boki, 
rozwinęła i 
nagle nakryła mnie, tak że znowu stałem w jej wnętrzu. Zacząłem biegać we 
wszystkie 
strony. Ilekroć biegłem do środka, ściany rozwierały się przede mną, płaszczyły, 
a w końcu 
zwijały w przeciwną stronę i dobiegałem do wypukłej kuli, leżącej przede mną, 
otoczonej 
zupełną ciemnością. Gdy wchodziłem w tę ciemność, kula za plecami rozwijała się, 
najpierw 
płaszczyła, potem klęsła i ogarniała mnie ze wszech stron. Myślałem, że to jakiś 
mechanizm, 
ale mechanizm nie mógłby przecież działać w taki sposób. Próbowałem wydostać się 
kilkoma 
nagłymi skokami, rzucałem się w prawo i w lewo, na wprost, ale zawsze dopadałem 
gładkiej 
ściany.
Jest to zbyt straszne, aby się dało opisać. Zupełnie czarna, nieprzenikniona 
ciemność. W 
środku — kula, która raz zamykała mnie w sobie, to znowu wyrzucała, raz byłem na 
zewnętrz 
niej, raz wewnątrz, choć nie miała ani śladu otworu. Gdziekolwiek szedłem, 
napotykałem 
gładką ścianę. Te wielkie, białe płaszczyzny ruszały się w oczach, zakręcały, 
zwijały, to 
znowu jakby wypluwały mnie z siebie, i tak ciągle. Nie wiem, jak długo to 
trwało. Chyba 
godzinę. Po jakimś czasie zaczęło się robić gorąco. Grunt pod nogami parzył. 
Miałem 
wrażenie, że hełm rozgrzewa się do czerwoności, coraz ciężej było oddychać, 
powietrze w 
skafandrze paliło jak ogień, aparat chłodzący nic nie pomagał, dusiłem się. 
Upadłem, zdaje 
się, że uderzyłem się w głowę. Nie wiem, co było dalej…
Oswaticz opuścił się trochę na posłaniu.
— To wszystko. Nic z tego nie rozumiem. Nie ma w tym śladu sensu.
— Nie wydaje mi się — rzekł Arseniew.
— Sądzi pan, że miałem halucynację?
— Bynajmniej. Co się tyczy „bezsensowności” otoczenia, to mogłaby to samo 
powiedzieć 
mrówka, która wpadła do wnętrza maszyny do pisania. Świat nie kręci się wokół 
nas. 
Zupełnie przypadkowo dostaliśmy się w pole działania obcych nam sił.
— Chociaż nie wiemy jeszcze wszystkiego — rzekł Lao–Czu — przygoda naszego 
towarzysza jest jasna. Mogę odpowiedzieć na pytanie, w jaki sposób działo się to 
czy tamto. 
Niepokoi mnie tylko, że nie potrafię odpowiedzieć na pytanie: w jakim celu się 
to dzieje?
— Może pan wyjaśnić, jak wszedłem do wnętrza zamkniętej kuli?
— Tak……
— I w jaki sposób raz byłem na zewnątrz, a raz wewnątrz niej?
— I to także.
— I skąd brało się tam światło, chociaż dokoła była zupełna ciemność?
— Tak.
— A więc mówże pan!
— Dwa słowa są kluczem zagadki — powiedział fizyk. — Był pan w przestrzeni 
sferycznej.
Przysunął się do stołu.
— W jaki sposób możemy dostrzec jakiś przedmiot? Tylko w taki, że odbite od 
niego 
promienie świetlne dochodzą do naszych oczu. Kiedy zaś wszystkie promienie 
zostają 
zamknięte w ograniczonej przestrzeni i muszą w niej pozostać, cała ta przestrzeń 
staje się dla 
stojącego na zewnątrz obserwatora niewidoczna, i to nie tak, jakby się tam 
znajdowała jakaś 
czarna plama. Promienie świetlne z okolicy bądź omijają to miejsce, bądź w nie 
wpadają. W 
obu wypadkach przestrzeń sferyczna — bo to jest właśnie ta „pułapka świetlna” — 
zostaje 
niewidoczna. Patrzący ma wrażenie, że z krajobrazu została wykrojona jego część, 
a brzegi 
wycięcia spoiły się ze sobą w niedostrzegalny sposób. Stanąwszy przy pierwszym 
aparacie na 
wzniesieniu, zatrzymaliście się, nie wiedząc, co robić, ponieważ nie mogliście 
dojrzeć Białej 
Kuli. Znikła. Tak było, nieprawdaż?
Obaj z Oswaticzem przytaknęliśmy.
— Otóż ona była, lecz niewidzialna dla was. A oto wyjaśnienie. Kiedy Biała Kula 
działa, 
wytwarza pole grawitacyjne, które zakrzywia przestrzeń. Kiedy to zakrzywienie 
przekroczy 
pewną granicę, przestrzeń jakby ,,zawija się” i zamyka w sobie. Powstająca w ten 
sposób 
przestrzeń sferyczna może rozdymać się lub kurczyć jak pęcherz, zależnie od siły 
pola. Kiedy 
Oswaticz znalazł się przy dziesiątym aparacie, nastąpił nagły skok potencjału 
grawitacyjnego, 
przestrzeń sferyczna rozdęła się i pochłonęła miejsce, na którym stał. W 
następnej chwili 
grawitacja zmalała i przestrzeń sferyczna skurczyła się, ale w tym czasie 
Oswaticz zdążył już 
podejść bliżej ku Białej Kuli i dlatego Smith zobaczył tylko puste miejsce. To 
jest 
rozwiązanie pierwszej zagadki, zagadki zniknięcia. Dalej. Zobaczył pan tęczę — 
zwrócił się 
fizyk do Oswaticza. — Jest to bardzo ciekawe.
\V tym momencie przez miejsce; gdzie pan stał, przechodziła granica przestrzeni 
sferycznej i zwyczajnej. Wskutek interferencji fal świetlnych oraz specyficznych 
warunków 
załamywania białe światło dzienne na styku dwu rodzajów przestrzeni rozszczepia 
się jak w 
pryzmacie. Skąd wzięło się światło, które pana oślepiło? Jak długo Biała Kula 
działa z 
dostatecznym natężeniem, przestrzeń sferyczna wokół niej jest oświetlona zarówno 
w dzień, 
jak i w nocy znikąd padającym światłem, ponieważ promienie świetlne okrążają ją 
po 
orbitach kołowych, a więc, schwytane za dnia, nie mogą się już wymknąć i krążą 
uwięzione. 
Idźmy dalej. Kula, w której wnętrzu się pan ujrzał, była oczywiście Białą Kulą. 
Przez cały 
czas przebywał pan jednak na zewnątrz niej, a złudzenie, że dostał się pan do 
środka, 
spowodowała perspektywa przestrzeni sferycznej, odmienna od perspektywy 
linearnej 
otaczającego nas świata. Zachowywał się pan podobnie — proszę wybaczyć to 
porównanie 
— jak pijak, który biega wokół okrągłego kiosku i lamentuje, że go zamknięto. 
Uwięzienie 
wewnątrz kuli było pozorne.
— To niemożliwe!
— Myli się pan. — Lao–Czu sięgnął po arkusz papieru
i rysował mówiąc dalej:
— W przestrzeni zwyczajnej, patrząc na kulę, widzimy ją w taki sposób:
 
— Dzieje się tak, ponieważ światło biegnie po prostych, najkrótszych liniach od 
przedmiotu do oka. W przestrzeni sferycznej światło biegnie po liniach 
kolistych. Znalazłszy 
się pod Białą Kulą, widział ją pan w taki sposób:
 
— Jak widzicie, oko umieszczone w punkcie A dostrzega nie tylko przednią część 
kuli, tę, 
która jest naprzeciw niego, ale i tylną, w normalnych warunkach niewidoczną. A 
kiedy w 
normalnych warunkach widzimy całą powierzchnię kuli naraz? Tylko wtedy, kiedy 
znajdujemy się w jej wnętrzu! Dlatego to ujrzał się pan wewnątrz kuli. Człowiek 
widzi kulę w 
opisany sposób, gdy stoi w pobliżu wewnętrznej granicy przestrzeni sferycznej. 
Wchodząc w 
jej głąb, dostrzega, jak się kula przeinacza, najpierw rozpłaszcza, a potem 
uwypukla. 
Złudzenia te są wywołane przez właściwości perspektywy sferycznej. Gdy w zwykłej 
przestrzeni jakiś przedmiot oddala się od nas, widzimy go coraz mniejszym. Nikt 
jednak nie 
sądzi, że przedmiot maleje rzeczywiście, wiemy bowiem, że to pomniejszanie się 
jest 
spowodowane prawami perspektywy. Perspektywy linearnej, dodam. W przestrzeni 
otaczającej Białą Kulę, gdzie światło porusza się po liniach kołowych, panuje 
perspektywa 
sferyczna. Przedmiot (w danym wypadku kula), widziany z bliska, przedstawia się 
jako ciało 
wypukłe. Z większej odległości — jako płaszczyzna nieskończona. Z jeszcze 
większej — 
jako powierzchnia wklęsła. Bez trudu oczywiście mogę udowodnić wam, że tak być 
musi, 
konstruując w tym celu obrazy perspektywy sferycznej projekcją stereograficzną 
stożków 
tangensów świetlnych. Dość jest w tym celu znać średnice kół zataczanych przez 
promienie 
światła. Wolę jednak odwołać się w tej chwili do wyjaśnienia przez podobieństwo. 
Patrząc na 
szyny kolejowe widzimy, że zbiegają się na horyzoncie. Mimo to wiemy doskonale, 
że 
pozostają równoległe, a ich styk jest tylko złudzeniem perspektywy. Tak samo 
złudzeniem 
było wrażenie, że kula na przemian płaszczy się i uwypukla. Gdybyśmy od 
urodzenia 
przebywali w przestrzeni sferycznej, nie uważalibyśmy widzianych obrazów za 
rzeczywiste 
zmiany ukształtowania przedmiotów, lecz nauczylibyśmy się za ich pomocą 
bezpośrednio 
oceniać odległości, tak samo jak przebywając w zwykłej przestrzeni uczymy się z 
doświadczenia, że przedmioty pomniejszają się pozornie wtedy, kiedy się od nas 
oddalają.
— A dlaczego nie mogłem wydostać się stamtąd, jeżeli, jak pan mówi, znajdowałem 
się na 
zewnątrz Kuli? — spytał Oswaticz.
Fizyk uśmiechnął się nieznacznie.
— Gdybyś pan wyruszył spod Kuli z zamkniętymi oczami, to, być może, udałoby się 
panu 
wyjść poza granice przestrzeni sferycznej, ale pan kierował się tym, co mówił 
wzrok, a wzrok 
posłuszny był prawom rozchodzenia się światła po kołach. Chodził pan w taki 
sposób:
 
— A dlaczego ja nie dostałem się do środka tej przestrzeni — spytałem — chociaż 
dokładnie przeszukałem całe otoczenie?
— Dlatego, że podlegał pan podobnemu złudzeniu, co Oswaticz. Punkt, w którym 
znikł 
Oswaticz, oznaczę literą O. Proszę pokazać, w jakim kierunku pan go szukał.
— W tym i w tym — powiedziałem i do kropki, którą postawił fizyk, dorysowałem 
strzałki.
 
— Tak się panu zdawało — rzekł fizyk — ale to było złudzenie. W rzeczywistości 
poruszał się pan tak:
 
— Ależ dlaczego?
— Dlatego, że kierował się pan wzrokiem, a wzrok jest strugą światła. Jego 
promienie 
uginają się w pobliżu granicy przestrzeni sferycznej, tak jak biegną narysowane 
strzałki.
Przeniosłem oczy z rysunku na twarz fizyka.
— Czy pan wiedział to wszystko, kiedy pan tam przyszedł, profesorze?
— Nie. Wiedziałem tylko, że grawitacja wzrosła. Pamięta pan, że chodziliśmy 
nachyleni w 
bok, jakby padając?
— A tak! Rzeczy wiście! Nawet pytałem…
— Odchylaliśmy się, ponieważ do normalnej, skierowanej pionowo w dół ciężkości 
dołączyło się przyciąganie płynące od Białej Kuli. To nasunęło mi rozwiązanie.
— I to wystarczyło?
— Ostatecznie… jestem fizykiem — rzekł Lao–Czu.
— A jak pan odszukał Oswaticza?
— Żeby wejść do przestrzeni sferycznej, należało iść za innym przewodnikiem niż 
wzrok.
— Co to było? Nic nie przychodzi mi na myśl.
— A to jest coś bardzo wielkiego… cała nasza praca była temu poświęcona, nie 
domyśla 
się pan? Rura! Za pomocą aparatu indukcyjnego odnalazłem jej echo i poszedłem 
jego 
śladem… prowadził prosto ku Białej Kuli. Przestrzeń sferyczna ugina tylko 
promienie 
świetlne, a nie przedmioty materialne.
— Jakie to proste!
— Prawda? Związałem się z inżynierem liną… on został na zewnątrz, a ja wszedłem 
i 
znalazłem Oswaticza. Był to ciekawy widok — dodał po sekundzie Lao–Czu — lina 
szła ode 
mnie i urywała się nagle w powietrzu, pośrodku przestrzeni.
— Jak to pośrodku?
— No a gdzie, według pana?
— Na granicy…
— Granica przestrzeni sferycznej odznacza się tym, że jest niewidzialna. 
Narysujemy 
jeszcze i to, co widzieliśmy obaj, Sołtyk i ja, kiedy łącząca nas lina 
przecinała w pewnym 
miejscu granicę przestrzeni sferycznej. Tak było w rzeczywistości:
 
— A tak widzieliśmy to — on z zewnątrz, a ja. od wnętrza:
 
— Zdumiewające! — powiedziałem.
— Sprawa przyzwyczajenia. Nie jest to bardziej dziwne od tego, że łyżka, kiedy 
ją 
wstawić do szklanki z wodą, wydaje się załamana.
— A dlaczego związał się pan z Sołtykiem liną — spytałem — czy rura nie mogła 
pana 
wyprowadzić, tak jak wprowadziła?
— Mogła — rzekł fizyk obojętnie — ale bałem się, że stracę przytomność. 
Temperatura 
wciąż się podnosiła.
— A jak pan rozdarł skafander? I, profesorze — wybuchnąłem nagle — widziałem, 
jakeście weszli w wodę! O, to było… — zabrakło mi słów.
— Istotnie, była gorąca — rzekł Lao–Czu. — Tak więc omówiliśmy pewne 
zaobserwowane zjawiska. Pozwolę sobie posłużyć się przykładem profesora 
Arseniewa. 
Porównał on nas do mrówki, która znalazła się we wnętrzu maszyny do pisania. To, 
o czym 
mówiliśmy dotąd, było tylko ogólnikowym wyjaśnieniem działania samej maszyny, 
nic 
jednak nie mówiło nam o rzeczy daleko istotniejszej, to jest o tym, kto pisze na 
tej maszynie i 
jaki tekst. Byłbym rad, gdyby się na ten temat zechciał wypowiedzieć profesor 
Czandrasekar, 
gdyż to on uwieńczył dzieło…
— Które pan rozpoczął — zauważył matematyk.
— Którego dokonaliśmy razem — odezwał się Arseniew — ponieważ każdy spełnił swój 
obowiązek.
Czandrasekar zaczął przekładać leżące przed nim filmy i papiery, aż znalazł 
zdjęcie 
dwugarbnej krzywej, tej samej, którą zobaczyłem kilka godzin przedtem na ekranie 
Maraxa. 
Patrząc na nie, mówił:
— U podstawy Białej Kuli musi się znajdować przyspieszacz próżniowy, w którym 
atomy 
zostają rozpędzone prawie do szybkości światła. Zgodnie z prawem transmutacji 
Einsteina 
wytwarzają się olbrzymie masy i one właśnie są źródłem pola grawitacyjnego. Do 
tego 
potrzebne są ilości energii idące w miliardy kilowatów. Dopływa ona do Białej 
Kuli przez 
jedenaście rur, z których każda ma swój własny rytm prądów. Wspominam o tym, 
żeby 
podkreślić, że bez Maraxa nie dalibyśmy sobie rady z analizą drgań. Wiemy teraz, 
że jeden 
cykl działalności Białej Kuli trwa 296 godzin i składa się z dwu zasadniczych 
faz. W 
pierwszej, dodatniej, wytworzona grawitacja dodaje się do siły przyciągania 
planety. W 
drugiej fazie, ujemnej, grawitacja Kuli znosi ciążenie Wenery. Jak widzicie, 
każda faza składa 
się z szeregu mniejszych zębów… my przybyliśmy w czasie, kiedy natężenie pola 
było 
dodatnie, ale osłabło już znacznie, a tarapaty, w jakieśmy wpadli, spowodował 
ten oto malutki 
uskok krzywej…
Pochyliliśmy się nad stołem, patrząc w miejsce wskazane przez matematyka, który 
mówił 
dalej:
— Gorzej byłoby, gdybyśmy wylądowali w okresie fazy ujemnej… Człowiek, zbliżając 
się do Kuli, przestałby być przyciągany przez planetę, mógłby unieść się jak 
balon w górę i 
poszybować w przestrzeń międzygwiezdną… no, ale mniejsza z tym. To wszystko 
wciąż 
jeszcze obraca się wokół tego, jak maszyna działa — według słów kolegi Lao. 
Najważniejsza 
jest odpowiedź na pytanie, co może oznaczać ten zawiły cykl grawitacyjny, 
trwający 296 
godzin, po czym wszystkie skoki i wahania potencjału powtarzają się od początku. 
Jakie 
może być przeznaczenie, jaki sens tak potężnych wyładowań energii?
Matematyk zatrzymał się. Uderzając po każdym słowie palcem w stół, powiedział:
— Same w sobie zjawiska wywoływane przez Białą Kulę nie mogą przerazić czy 
zadziwić 
nas, badaczy i uczonych. Dziwi nas natomiast i przeraża coś innego: to, że one 
nie mają 
żadnego sensu i w ogóle niczemu nie służą!
Czułem, jak lodowacieje mi serce.
— Jak… jak pan to rozumie, panie profesorze? — spytałem zniżając mimo woli głos.
— Tak jak powiedziałem. Nie mogę do tego dodać ani słowa.
— Ależ zaraz, pozwól pan, nie pojmuję, więc stworzenie takiego bieguna 
grawitacyjnego 
nie ma, według pana, żadnego sensu? Może my, na Ziemi, nie budowaliśmy ich, ale…
— To nieporozumienie — zauważył fizyk. — Znamy powód, dla którego można stworzyć 
biegun grawitacyjny. Mam na myśli wyrzucanie pocisków międzyplanetarnych.
— A więc Biała Kula?…
— Pozwól mi pan skończyć. My na Ziemi stosujemy rakiety napędzane energią 
atomową. 
Jest możliwe, że mieszkańcy Wenus po katastrofie, jaka spotkała ich pocisk 
wysłany na 
Ziemię, woleli użyć innej metody: postanowili zwalczać grawitację właśnie za 
pomocą 
grawitacji!
— W jaki sposób?
— Wyjaśnienia zaprowadziłyby nas zbyt daleko. Dość, że chodziło o coś, co można 
obrazowo nazwać „wywierceniem dziury” w polu ciążenia, jakie otacza planetę. 
Wiecie, że 
nabój elektryczny można zobojętnić drugim nabojem o przeciwnym znaku?
— Oczywiście.
— A więc oni usuwają lokalnie siłę przyciągania planety za pomocą sztucznie 
wytworzonej grawitacji, zwróconej w przeciwnym kierunku! Dzięki temu minimalna 
siła 
napędowa starczy do wystartowania w podróż międzyplanetarną.
— No widzi pan… — rzekł Oswaticz, a ja dodałem:
— A więc Biała Kula miała cel, i to zupełnie jednoznaczny, dlaczegóż więc 
profesor 
Czandrasekar mówił, że…
— Może kiedyś i miała cel — powiedział matematyk, niezmiernie dobitnie 
akcentując 
wypowiadane słowa — lecz teraz go już nie ma.
— Ależ dlaczego, na miły Bóg?!
— Mogę zrozumieć automat, który przestawia zwrotnice i porusza semafory przed 
nadchodzącymi pociągami — rzekł Czandrasekar, uważnie patrząc na mnie ciemnymi 
oczami 
— ale nie rozumiem automatu, który otwiera drogę przed nikim i niczym…
— Co?… jak to rozumieć?
— Najprościej. Kula co jakiś czas stwarza pole grawitacyjne, które niweczy 
przyciąganie 
planety… i nic więcej. Nie służy to niczemu. Zupełnie niczemu. Nie ma żadnych 
pocisków 
międzyplanetarnych ani najmniejszego śladu, który by wskazywał, że ktoś zamierza 
je 
wysłać… jest po prostu potężna wyrzutnia, która co jakiś czas z potwornym 
nakładem energii 
otwiera przestrzeń i nie wyrzuca… nic!
— To nie jest takie proste — powiedział Oswaticz. Ze zmarszczonym czołem i 
ustami 
zaciętymi w ostrą linię wpatrywał się nie widzącymi oczami w przestrzeń.
— To nie jest proste. Zgoda — powiedział Czandrasekar z lekkim westchnieniem.
— Zastanawiałem się nad rozmaitymi możliwościami. A może wy coś o tym powiecie?
— Możliwe, że pocisk albo pociski zostały już wysłane… i teraz Biała Kula 
pracuje 
czekając na ich powrót — zauważył Oswaticz. — Może łatwiej jest utrzymywać ją w 
ciągłej 
akcji, aniżeli uruchamiać tylko wtedy, gdy rzeczywiście odlatuje czy przylatuje 
jakiś statek…
Czandrasekar skinął głową.
— Myśleliśmy o tym, ale przypuszczenie to upada w ogniu analizy fizyko–
matematycznej. 
Białą Kulę można bez trudu uruchomić dosłownie w ciągu kilku sekund i 
marnotrawstwo 
energii, z jaką ona teraz pracuje, jest zdumiewające u tak świetnych 
konstruktorów jak 
mieszkańcy planety… boć to nie byle co: zbudować machinę, która, lekko licząc, 
posiada 
dzielność około stu miliardów kilowatów!
— Może to są próby… — podsunąłem.
— Próby!
To powiedział Arseniew. Wstał opierając się pięściami o stół.
— To mają być próby?! Próby, które trwają od miesięcy? Bo przecież tyle czasu 
upłynęło 
od momentu, kiedyśmy tu przybyli, a Kula działa wciąż tak samo. To miałyby być 
próby? Nie 
wierzę. Poza przesłankami czysto rozumowymi mam swój instynkt fizyka i 
matematyka. 
Kiedy patrzą na wykresy działania Białej Kuli, wszystko się we mnie burzy. Te 
przypływy i 
odpływy, to leniwe rozlewanie się prądów, te nagłe skoki i ucieczki natężenia, 
co to wszystko 
znaczy?
Uderzył w rozłożone papiery.
— Siedziałem nad tym przez trzy godziny. To jest jakieś nieskładne, 
niedorzeczne, pijane. 
Po prostu pijane, rozumiecie?! Zresztą… Co oznacza rozerwana rura w wąwozie? A 
ów 
krater? To też miałyby być ślady „prób”?
Machnął ręką i usiadł.
— Jest jeszcze jedno… Może to trzeba wziąć pod uwagę… — powiedział Oswaticz. 
Mówił bardzo cicho, jakby niepewny, czy to, co myśli, jest już gotowe do 
wypowiedzenia.
— Chodzi mi o plazmę Czarnej Rzeki. Czy nie jest możliwe, że to… ona wszystko 
stworzyła i uległa potem degeneracji, jakiemuś zwyrodnieniu…
— Ach, pan myśli, że ta plazma jest jedynym mieszkańcem planety?! — 
wykrzyknąłem. 
Ten obraz poraził mnie swoją niezwykłością. Głęboko pod powierzchnią gruntu 
płynie mętna, 
śliska galareta, ciało oddychające i żywe. Drąży kontynenty, otwiera się na 
powierzchni, 
przebija góry. Cała planeta jest dla niej łożem. Nieruchoma sieć kanałów i rur, 
wypełniona 
dyszącą, lepką materią, tworzy stacje pojazdów kosmicznych i żywe rzeki…
Lao–Czu pochylił się nad stołem.
— Nie jest to, ma się rozumieć, ostateczne rozstrzygnięcie kwestii, ale plazma, 
jak sądzę, 
nie jest „kimś”, ale służy „komuś”. To znaczy, że jest ona czymś w rodzaju 
narzędzia lub 
produktu — tak jak dla nas drożdże czy grzybki penicyliny.
Żal mi było niesamowitego obrazu, jaki wywołało przypuszczenie Oswaticza.
— A czy nie może ona posiadać wysokiej inteligencji? — zacząłem, lecz Chińczyk 
zaprzeczył ruchem głowy.
— Nie, nie może. Nie może, bo jest bardzo wąsko wyspecjalizowana. Potrafi tylko 
jedno: 
wytwarzać elektryczność.
— Ale może właśnie to jest dowodem daleko posuniętego rozwoju — powiedziałem — a 
inteligencja…
— To nie ma nic wspólnego z inteligencją — wyjaśnił Chińczyk. — Czy nazwie pan 
Słońce inteligentnym tylko dlatego, że umie tak oszczędnie gospodarować energią 
atomową? 
Inteligencja oznacza nie wąską specjalizację, lecz jej zupełne przeciwieństwo — 
najwyższą, 
najbardziej uniwersalną wszechstronność.
— A więc — zawołałem — gdzież oni są, ci prawdziwi mieszkańcy planety? Dlaczego 
nie 
możemy ich napotkać?
Gdzie się ukrywają?!
— Obawiam się, że… nigdzie — rzekł Chińczyk. Wstał, owinął się szczelnie 
kolorowym 
jedwabiem i utykając ruszył ku drzwiom. Wyszedł z kajuty pozostawiając nas 
wstrząśniętych 
przeczuciem niepojętej grozy, która stała za jego słowami.
MIASTO
Zmienialiśmy się z Sołtykiem przy sterach. Kosmokrator, lecąc na wysokości 
czterdziestu 
kilometrów, zataczał wielkie koła. Zostawała za nim smuga pary kondensującej się 
w 
rozrzedzonej atmosferze wokół gorących gazów wylotowych. Utworzony w ten sposób 
mglisty pierścień wisiał nieruchomo nad chmurami i błyskał oślepiającą tęczą nad 
niskim 
słońcem, kiedy krążąc powracaliśmy własnym śladem. Mknęliśmy tak od wielu 
godzin, co 
kilkanaście minut pojawiało się w ekranach słońce, rzucało ostre światła na 
ściany Centrali i 
znikało; motory śpiewały cicho, a w dole rozpościerała się niezmącona, biała jak 
śnieg 
równina obłoków.
W czasie wolnym od dyżurów spotkałem kilka razy Arseniewa. Kroczył centralnym 
korytarzem, chmurny, z rękami założonymi w tył. Zagadnąłem go, lecz nie 
odpowiedział. 
Znikł w kabinie Maraxa, nad którą płonęło czerwone światło. Potem widziałem 
Rainera, jak 
niósł z laboratorium kasety filmów; w przejściu obrzucił mnie nie widzącym 
spojrzeniem.
Kiedy w jakąś godzinę później przechodziłem koło laboratorium, posłyszałem 
muzykę. 
Zajrzałem do środka. Z głośnika dobiegały majestatyczne tony piątej symfonii 
Beethovena. 
Czandrasekar stał nieruchomo przy aparacie. Nie ruszałem się z miejsca, aż 
muzyka ucichła. 
Matematyk nadal stał z lekko uniesioną głową, jakby nasłuchując ciszy.
— Profesorze… — odezwałem się. Teraz dopiero mnie spostrzegł.
— Proszę?
— Chciałem… czy można spytać, co robicie?
— Bawi się z nami jak kot z myszą — mruknął Czarndrasekar. Ominął mnie i 
skierował 
się ku drzwiom.
— Kto, Arseniew? — spytałem jeszcze.
— Ależ nie! Marax!
Nic więcej się nie dowiedziałem. Poszedłem do Centrali. Była czarna noc, lampki 
wszystkich zegarów pulsowały rzucając na ściany mgławy poblask. Kontrolne 
przyrządy 
Maraxa wyskakiwały z tła jaskrawymi światłami, jakby tylko on jeden czuwał w 
głębi 
uśpionego statku. Spokój ten był pozorny. Powróciwszy na korytarz usłyszałem, 
jak uczeni 
spierają się o coś gorąco. Zadudnił baryton Arseniewa, potem cicho, beznamiętnym 
głosem 
odpowiadał Lao–Czu. Od dyżuru dzieliły mnie jeszcze cztery godziny, ale nie 
chciało mi się 
iść do kajuty. Wróciłem do Centrali. Sołtyk siedział pod tablicami Maraxa i w 
silnym blasku, 
który z nich padał, wpatrywał się w wielką płachtę papieru. Był to, jak mi się 
wydawało, plan 
jakiegoś miasta.
— Co to? — spytałem.
— Warszawa — odparł nie podnosząc głowy. Wodził powoli palcem po planie, mylił 
się i 
powracał na utracony szlak, niby w wyimaginowanej wędrówce ulicami miasta.
— To twoje miasto rodzinne? Opowiedz mi o nim, nigdy go jeszcze nie widziałem.
Spojrzał na mnie z roztargnieniem, potem wrócił do planu.
— Nigdy nie byłeś w Warszawie? — spytał takim tonem, jak gdyby mówił: „nigdy nie 
widziałeś Słońca?”
Usadowiłem się na fotelu i przez jego ramię zerknąłem na kolorowe wielokąty. 
Sołtyk 
składał powoli arkusz.
— Kiedy myślę o Ziemi — odezwał się — to zawsze ona przychodzi mi na myśl.
Urwał.
— Dużo jest miast większych… Znowu się zawahał.
— I wspanialszych, ale ona jest… bardzo piękna.
Było to wyznanie tyleż nieśmiałe, co bezradne. Umilkliśmy obaj. W jakiś dziwny 
sposób 
przez mgnienie widziałem białe, strzeliste mury ponad zielenią drzew.
Rozległ się wysoki sygnał brzęczyka. Drgnąłem.
Sołtyk spojrzał na zegary Maraxa.
— Widzisz…? Stanął… pierwszy raz od szesnastu godzin…
Podniósł słuchawką telefonu. Mówił Arseniew. Polecił mi przyjść z narzędziami do 
kabiny, gdyż w urządzeniach chłodzących Maraxa powstało uszkodzenie.
W kabinie oprócz astronoma byli Czandrasekar i Lao–Czu. W powietrzu wisiała woń 
przegrzanych przewodów. Długimi liniami paliły się czerwone sygnały na 
zablokowanych 
wyłącznikach. Arseniew chodził tam i z powrotem w przejściu pomiędzy odchylonymi 
tablicami rozdzielczymi.
Jak się okazało, pompa aparatury chłodzącej zatarła się i temperatura lamp 
wzrosła 
powyżej granicy bezpieczeństwa.
Mimo to uczeni nie wyłączyli Maraxa, dopóki nie ukończyli obliczeń. Jakiś 
kwadrans 
krzątałem się przy rurach pośród ogromnych kapacitronów, wchodziłem do wąskich 
studzien 
pod podłogą kabiny, gdzie znajdują się pompy odśrodkowe, i tam, w nieznośnym 
gorącu i 
niesamowitej ciasnocie, pośród kabli wijących się jak korzenie drzewa pod 
ziemią, 
wymieniłem zatarte łożyska. Kiedy uszkodzenie zostało usunięte i miałem już 
wyjść z kabiny, 
Arseniew zatrzymał się w swojej wędrówce. Stanął przede mną i spytał:
— Pan wie, że krążymy nad Martwym Lasem? Przytaknąłem.
— Co pan sądzi o jego powstaniu?
— Nie jestem fachowcem, geologiem, więc…
— To nic. Coś pan przecież myślał. Proszę mówić.
— Myślałem, że to mogło być dno morza, które wysychało powoli, i rozpuszczone w 
wodzie sole wykrystalizowały dziwacznie…
— Krótko mówiąc, uważał go pan za formację geologiczną?
— Tak.
— Tak… — powtórzył z namysłem astronom. Znów zaczął chodzić po kabinie. Stałem z 
narzędziami w rękach.
— Naturalne powstanie takich kryształów nie jest możliwe.
— A więc to twór sztuczny?
— Sztuczny, ale nie zamierzony.
— Nie rozumiem.
— My także przez długi czas nie mogliśmy zrozumieć… Napotykając jakiekolwiek 
dzieło 
żywych stworzeń, staramy się zawsze odgadnąć jego przeznaczenie. Martwy Las, w 
czasie 
kiedy został zbudowany, nie był… martwy. Jest to ruina gigantycznego akumulatora 
energii 
promienistej, i to zapewne jednego z wielu.
— Czy wiadomo, do czego służył?
— Dużo razy stawialiśmy Maraxowi to pytanie. Podawaliśmy mu strukturę, rozmiary 
i 
rodzaj materiałów, z jakich składa się Martwy Las, a on, jak inżynier 
otrzymujący zadanie, 
usiłował złożyć te dane techniczne w logiczną całość. Dopóki nie znaliśmy 
szczegółów, 
Marax miał, jeśli można się tak wyrazić, wiele stopni swobody w swych próbach 
syntezy… 
Odpowiadał, że mógł to być ogromny transmutator chemiczny dla regulowania składu 
atmosfery albo urządzenie do zmiany klimatu. Ale w miarę jak poznawaliśmy nowe 
fakty, 
jedna hipoteza po drugiej odpadała. Zainstalowana moc Martwego Lasu tysiące razy 
przekraczała potrzeby urządzeń, o których mówiłem. Wtedy Marax zaczął zmierzać w 
kierunku pewnego rozwiązania, ale my nie chcieliśmy się z nim pogodzić. 
Usiłowaliśmy 
przestawić jego rozumowanie na inne tory, tworzył więc najbardziej zawiłe 
hipotezy, badał, 
czy są możliwe, i za każdym razem odpowiadał: nie.
Arseniew przystanął przed wygaszonym ekranem katodowym. Odwrócony do mnie 
plecami, mówił dalej:
— Nieprędko zapomnę te godziny. Uparcie nawracał w jednym kierunku; miałem 
wrażenie, że to po prostu złośliwość martwego mechanizmu, który mści się na nas 
za swoje 
dotychczasowe posłuszeństwo. Jak pan wie, Marax odpowiada nie słowami, lecz 
wykresami, 
ale były tak jasne… — Nie dokończył. Zwrócił głowę w stronę fizyka, który za 
pomocą 
małego aparatu sprawdzał bieg krzywej na wykresie.
— Podziwiałem twój spokój, Lao… — powiedział.
— Nie było mi czego zazdrościć, zapewniam cię — rzekł Chińczyk. — Widać droga od 
mego umysłu do serca biegnie z dala od twarzy… ale nie było mi lżej.
Arseniew patrzał w szklistą płytę ekranu jak w lustro. Nagle odwrócił się.
— Kiedy padły słowa wyjaśnienia, okazało się, że wszyscy domyślaliśmy się ich od 
początku, lecz nikt nie chciał ich pierwszy wymówić.
— A te słowa, profesorze?
— Zniszczenie życia na Ziemi — rzekł ostro astronom. Przeczekawszy chwilę 
zupełnego 
milczenia, podjął wędrówkę.
— Martwy Las jest ruiną miotacza, który miał wystrzelić w Ziemię ładunek 
radioaktywny.
Cisza była taka, że słyszałem szmer, z jakim sunęło po papierze kółeczko 
przyrządu w 
rękach fizyka. Kroki Arseniewa rozlegały się w niej równomierne, spokojne jak 
chód zegara.
— Poleciłem Sołtykowi, żeby zmienił kurs — dodał po chwili niższym głosem. — 
Lecimy 
teraz tam, skąd ku Martwemu Lasowi szły rury sterujące…
Nic się nie zmieniło. Trzymane narzędzia obciążały mi ręce, stałem nieruchomo, 
tylko 
serce zaczęło uderzać powoli i ciężko jak przed walką.
— Profesorze, czy oni…
— Nie pytaj pan. Na razie nic więcej nie można powiedzieć. Chodźcie, pójdziemy 
do 
Centrali, przelecieliśmy już siedemset kilometrów. Cel musi być blisko.
Przeszliśmy korytarz. Arseniew obejrzał przyrządy Prediktora i zwrócił się do 
Sołtyka:
— Zejdziemy teraz na sześć tysięcy metrów. Sprawdził kurs, który mieliśmy 
utrzymywać. 
— Kiedy pojawi się światło, wezwijcie mnie.
— Jakie światło, profesorze? — spytałem.
— Sami zobaczycie.
Z tymi słowami wyszedł za Chińczykiem. Sołtyk przestawił dźwignię Prediktora. 
Pocisk 
zaczai się obniżać. Gwiazdy znikły i telewizory pociemniały, wypełnione 
nieprzeniknioną 
czernią. Przełączyliśmy je na radar. Ekrany pozieleniały, lecz ich świecenie 
wprowadzało 
tylko w błąd. Przez pewien czas lecieliśmy na oślep. Potem w jednolitym mroku 
ukazał się 
szarawy brzask jakby wstającego dnia, choć noc zapadła zaledwie przed kilkunastu 
godzinami. Zawiadomiony Arseniew polecił obniżyć lot jeszcze bardziej. 
Traciliśmy 
wysokość, schodząc na cztery, trzy, wreszcie dwa kilometry. Na wschodzie 
wypełniał mgły 
nieruchomy, szary blask, pod nami mknęła wielka równina, spowita ciemnością.
Stałem przy ekranach pomiędzy Arseniewem a Sołtykiem. Schodziliśmy do lądowania. 
Kilka chwil Kosmokrator opadał skosem, jak nóż lecący ku ziemi, nagle targnął 
się 
gwałtownie i płomienie rozdarły mrok. Grzmiąc silnikami hamowniczymi pocisk 
pędził tuż 
nad powierzchnią gruntu. Pęki rozlatujących się na wsze strony flar magnezjowych 
oświetlały 
nieskończone szeregi wydm, które zdawały się falować jak woda w migotliwym, 
trzepocącym 
blasku. Rozwarły się denne luki. Dwa rzędy szeroko rozstawionych gąsienic ze 
świstem 
rozcinały powietrze. Raz jeszcze huknęły dysze dziobowe i w ogniu wylotów 
zajaśniały rzędy 
piaszczystych pagórków. Lekkie, lecz wyraźne drgnienie przeszyło cały kadłub. 
Przednia para 
gąsienic zetknęła się na mgnienie ze szczytem wydmy. Mocny wstrząs rzucił nas w 
górę. 
Rakieta toczyła się z przeraźliwym chrzęstem. Coraz ciężej osiadała na 
podwoziach. Bicze 
piasku zacinały pancerze i osypywały się po nich z głuchym szumem. Podłoga 
dygotała i 
podrywała się na nierównościach, jakby pocisk ponownie chciał się wzbić w 
powietrze. Ruch 
ten przechodził w coraz łagodniejsze kołysanie. Raz jeszcze kadłub pochylił się, 
wyprostował 
i znieruchomiał. W ciszy słychać było tylko, jak sprężone powietrze syczy 
wypełniając 
cylindry amortyzatorów.
Nie upłynęło pół godziny, a dolne klapy rozsunęły się i po opuszczonej pochylni 
zjechał 
pojazd gąsienicowy. Zająłem miejsce przy kierownicy, obok — ustawiwszy 
indykatory 
promieniowania na wyciągnięcie ręki — usiadł Arseniew. Sołtyk i Rainer 
znajdowali się z 
tyłu; oparci o ramiona pionowej kolumienki, stanowiącej podstawę miotacza 
promieni, mogli 
obserwować okolicę przez górne szyby, nie tracąc z oczu aparatów umieszczonych 
na 
ścianach.
Gąsienicówka wygramoliła się z wielkiego rowu, który Kosmokrator wyorał w 
pokładach 
luźnego piasku. Skręciłem na wschód. W świetle reflektorów odsłaniał się 
krajobraz ponury i 
jednostajny. Jak okiem sięgnąć, teren płaski, pręgowany niskimi falami 
brunatnożółtawego, 
drobnoziarnistego piasku. Gdzieniegdzie wystawały z niego odłamy najbardziej 
odporne na 
wietrzenie, o bokach wypolerowanych do gładkości szkliwa. Wiał silny, 
sprzyjający wiatr. 
Posuwał przed sobą lotne wydmy, zdmuchiwał z ich szczytów rozwiane kłęby kurzawy 
i 
ciskał je w blachy naszego pojazdu. Z rzadka sterczały samotne skały wapienne, 
otoczone 
drobniejszymi głazami, zwietrzałe i pobrużdżone. W promieniach reflektorów 
padały od nich 
długie, płaskie cienie, uciekające w stronę przeciwną do naszego ruchu.
Po pewnym czasie zaczai się zbliżać niski, długi wał, którego kierunek coraz 
bardziej 
zbiegał się z naszym. Jego podwietrzne zbocze było twardo ubite. Gdy maszyna 
wjechała na 
górę, ujrzałem, że szczyt wału jest zaklęśnięty i tworzy płytką rynnę. Była to 
jakby droga, 
dość dogodna, gdyż po rozdrobnionych kamieniach zaścielających dno, zmieszanych 
z 
suchym, ciemnym iłem, jechało się szybciej niż po piasku.
Luna zajmowała już pół nieba. Stała wprost nad nami, srebrnawa, sięgająca chmur.
Wał obniżał się coraz bardziej, aż opadł do powierzchni gruntu. Jeszcze dziesięć 
minut 
szybkiej jazdy — i na horyzoncie zjawiła się biaława smuga, rozjarzona przy 
samym gruncie. 
Tlały nad nią jasne wywyższenia. Kiedyśmy się znaleźli na grzbiecie jednej z 
ostatnich 
wydm, poprzez najbliższe, niskie pagórki otworzył się widok w głąb.
Aż po horyzont rozpościerało się morze błękitnawych kształtów. Rozdzielone 
pasami 
półmroku, jaśniały twory obce dla oka jak zgłoski nieznanego pisma: gwiaździste, 
wieloczłonowe korpusy, wieże podobne do stalagmitów, rotundy o zaklęśniętych 
pochyłych 
czołach, terasowate bastiony, a wszystkie wydawały błękitne światło, które w 
ostatnim planie 
zlewało się w mgliste, nieruchome sylwety, ogromnym sierpem okalające widnokrąg. 
Ponad 
przestrzenią łukami szły białe przerzuty tworząc wielką sieć o promienistych 
zwodach.
— Miasto… — wyszeptałem. Ręka sama zmniejszyła obroty motoru: pojazd zatrzymał 
się 
nad zboczem wydmy. Fale piasku poza zasięgiem reflektorów rozwidniało padające z 
dali 
widmowe półświatło.
Spojrzałem na astronoma.
— Jedziemy?
— Po to przybyliśmy z Ziemi —odrzekł Arseniew. Zwolniłem hamulec. Pojazd stoczył 
się 
cicho w dół, potem motor warknął i pociągnął. Dodałem gazu. Arseniew dotknął 
mego 
ramienia; polecił zmniejszyć szybkość. Pochyliłem się ku przedniej szybie, aby 
objąć 
wzrokiem jak najszerszą przestrzeń. Robiliśmy teraz nie więcej niż dwadzieścia 
kilometrów 
na godzinę. Silnik ścichł, tylko gąsienice szczękały i zgrzytały, raz po raz 
miażdżąc jakieś 
kruszące się z hałasem skorupy. W pewnej chwili coś pod nami załopotało, 
jakbyśmy jechali 
po odprężających się arkuszach blachy. Rzuciłem snop światła ruchomym 
reflektorem — wóz 
biegł długim, jasnym pasem, idącym prosto jak strzelił. Pokrywała go warstwa 
piasku, spod 
której wyglądały ciemne, płaskie czerepy.
Z obu boków pojawiły się pierwsze kształty. Zrazu były to długie, wężowo 
rozchodzące 
się bloki, wsparte na stożkowatych łapach. Pod ich świetlistymi bokami pełzły 
przy samej 
ziemi czarne cienie. Kiedyśmy przejeżdżali blisko, rozeznałem rozchylony pęk rur 
wychodzących ze studni, ocembrowanej świecącym pierścieniem. Dalej stały 
budowle, jedne 
wzniesione terasowatymi piętrami, inne zupełnie gładkie, jak ustawione rzędami 
księgi, 
jeszcze inne o ścianach podzielonych na wąskie sekcje na przemian wklęsłe i 
wypukłe. 
Zauważyłem, że niektóre kształty powtarzają się. Utkwiły mi w pamięci 
porozstawiane w 
jednakowych odstępach cokoły, z których strzelały w trzy strony szkliste, 
świecące płetwy, 
zakończone wygiętymi jak dzioby głowicami.
Droga zaczynała się rozgałęziać. Po bokach migały koliste wnętrza schodzących w 
dół 
tuneli, pogrążone w niepewnym półmroku. Coraz częściej przemykały w górze drugie 
i 
trzecie poziomy ulicy, łukami przekraczające niższe budowle. Przejechaliśmy 
przez bramę, 
szerszą w górze niż w dole, podkowiastą, o falistych, dwuramiennych przyporach. 
Dalej, 
pośród trzech pylonów, połączonych strzelistymi przęsłami w kształt trójkąta, 
droga 
rozwidlała się. W lewo szła wznosząca się serpentyną i biegła wysoko, niby 
napowietrzny 
most, ciemna na rozjarzonym niebieskawo tle, na prawo skręcała tworząc szeroką 
aleję wśród 
pionowych świateł. Skręciłem na prawo. Budowle stawały się coraz wyższe i 
większe, ani 
śladu nie było w nich okien czy drzwi, wszędzie tylko świecące ściany, jedne 
płaskie, inne 
zaklęsłe; znowu pokazały się ogromne rury; wychodziły z nawierzchni i stromymi 
łukami 
przesadzały całą szerokość ulicy, by zniknąć w kolistych ocembrowaniach. Jechać 
stawało się 
coraz trudniej. Gąsienice rzęziły, chrapały, osuwały się, pojazd dygotał cały, 
miażdżąc 
skorupy, które połyskiwały czerwonawo w promieniach reflektorów. Czasem 
przejeżdżaliśmy 
po odłamkach pękających ze szklanym dźwiękiem, to znowu kilkaset metrów 
gąsienice 
kopały się w sypkim, ciężkim piachu.
Aleja skończyła się. Wyjechaliśmy na przestwór otoczony białymi gigantami. 
Wydawało 
mi się, że podpierają je długie kolumnady, ale gdyśmy się zbliżyli, zobaczyłem, 
że te 
olbrzymie słupy nie wspierają ich krawędzi, lecz zwisają zaostrzonymi końcami w 
powietrzu 
niby rzędy potwornych sopli lodowych. Ukazał się rozjazd zawalony kopcami 
ciemnego 
złomu. Lewa gąsienica wczepiła się w jakieś pajęczasto skłębione przewody, 
pojazd targnął 
się i motor zgasł. Przez kilka sekund panowała głucha cisza. Wszyscy milcząc 
przybliżyliśmy 
hełmy do szyb. Wokół stały błękitnawe olbrzymy, dołem leżał głęboki cień, w 
którym 
dwiema żółtymi smugami wchodziły światła naszych reflektorów. Opierały się o 
masyw 
gruzu, który zamykał drogę. Zapuściłem silnik i zacząłem wycofywać maszynę. 
Wyjąc na 
tylnym biegu, wóz zjechał tuż pod ogromną pionową ścianę. Wydzielane przez nią 
światło 
wdarło się oknami do wnętrza i przez chwilę w naszych hełmach drgały błękitnawe 
płomyczki. Nawróciłem. Wyjechawszy na wolą przestrzeń, obrałem inną drogę. 
Szeroką 
serpentyną wznieśliśmy się na górny poziom ulicy. Motor pracował równo i cicho, 
tylko pod 
członami gąsienic wciąż pryskały i rozsypywały się okruchy szkliwa. Sunęliśmy 
kilkanaście 
metrów nad dolnym poziomem; z obu stron przesuwały się jajowate kopuły, czasem 
płaska, 
stojąca na wielkich słupach tarcza, odgięta z jednej strony niby cyferblat 
apokaliptycznego 
zegara słonecznego, i podkowiaste przeloty, i znowu budowle podobne do ksiąg, i 
te z 
pionowymi rzędami półkulistych wyniosłości, otoczone pękami gładkich rur. Motor 
szumiał, 
mijaliśmy ulicę za ulicą, a obraz wciąż był taki sam — nieskończone, milczące 
miasto 
świeciło w ciemności, w głuchej ciszy potrzaskiwał tylko gruz pod kołami, jedne 
bloki cofały 
się i chowały, a na ich miejsce nadpływały nowe, tak wielkie i wysokie, że zimny 
blask ich 
szczytów przyciemniała niekiedy mgła opadająca z niewidzialnego nieba.
Na skrzyżowaniu droga, którą jechaliśmy, opuściła się łagodną spiralą pośród 
placu 
otoczonego rozrzuconą szeroko kolistą amfiladą. Gmachy, z wysokości górnego 
poziomu 
monumentalniejsze jeszcze od poprzednich, z bliska przedstawiały groźny widok, 
pokryte 
ciemną siatką pęknięć. Gdzieniegdzie całe ściany osiadły jak płyty wosku 
chwyconego żarem, 
a z ich boków zwieszały się grube sploty szkliwa. Przeciąwszy plac dostaliśmy 
się w wąski 
przelot między dwoma skrzydłami ogromu sięgającego, zdawałoby się. chmur. W 
głębi 
jaśniały korowody wysokich i niskich świateł, a obok nas biegły budowle o 
konturach coraz 
płynniejszych, jedne dziwacznie wykoślawione, jakby rozdęte, inne z odwiniętymi 
w bok i 
skręconymi w trąby płytami świetlistej masy, która jarzyła się jeszcze, 
rozkruszona na miałki 
pył. Zaczynały nim poświęcać nawet wirujące spiesznie gąsienice naszego pojazdu.
Chwilami w czasie tej nieskończonej jazdy nachodziło mnie wrażenie, że mijane 
widoki są 
tylko niesamowitym nagromadzeniem bujnie ukształtowanych form mineralnych, że to 
jakieś 
spiętrzone i narosłe przez całe epoki pokłady gigantycznych kryształów, osadzone 
jedne na 
drugich, postapiane ogniem wulkanicznym, spękane i wietrzejące w huraganach 
pustyni… ale 
potem spod gruzów wyłaniał się szmat gładkiej jak szkło nawierzchni albo mignął 
w narożu 
kikut rury z wyraźnymi znakami spoin na wypukłym obrzeżu, niezaprzeczony dowód 
pracy 
jakichś istot… Wtedy szerzej otwierałem oczy i przyciskałem hełm do szyby, żeby 
dojrzeć 
wreszcie choć jednego mieszkańca tego tak milczącego, choć potężnie oświetlonego 
miasta.
Tymczasem mijane kształty stawały się coraz bardziej poczwarne i groteskowe. Tu 
i 
ówdzie wśród rozjarzonych płyt ciemniały zwoje jakby poszarpanych macek, węży 
czy 
kabli… Potem, kiedy drogę przekroczyła w górze ciemna sylweta mostu, wydało mi 
się, że 
pod filarami leżą pokotem ogromne tusze zwierzęce, od których światło odbija się 
srebrnawymi łyśnięciami, jakby to były grzbiety wielkich ryb… Z bliska 
dostrzegłem zwisy 
konstrukcji powietrznej, a pod nią — na stos zwalone długie, spłaszczone cygara, 
niby 
kadłuby rakiet czy samolotów, okrążone spiralnymi kołnierzami, pogięte i 
rozpłatane. 
Przejechaliśmy pod ruiną owego mostu, tonąc na chwilę w zupełnym mroku, który 
reflektory 
rozorały na dwoje żółtymi koleinami, i wynurzyliśmy się po drugiej stronie. 
Tutaj nie było już 
ani śladu nawierzchni, a sam gruz sprzęgał się w jakąś na poły szklistą, na poły 
żużlowatą, 
zaskorupiałą masę, po której gąsienice ślizgały się, kruszyły cienką powłokę, 
zapadały w 
pustkę i zaczynały wirować z piekielnym jazgotem.
W oddali świeciły masywy gładkich, olbrzymich skarp, a wokół rozpościerało się 
pogarbione pustkowie, na którym stały jakby zamarzłe w chwili topienia bloki, 
poskręcane, 
splecione, niby tysiące razy powiększone zwoje, festony i girlandy, w jakie 
rozpływa się 
płacząca parafiną świeca.
Tu i ówdzie sterczały zręby konstrukcji, szkielety, z których spłynął szklisty 
budulec. 
Rozcapierzone nad rumowiskiem, zwichrowane, czarne, odświecały rdzawymi plamami, 
kiedy dotknęły ich promienie reflektorów. Ciemność nocy, w ulicach odepchnięta w 
górę 
wysokimi światłami, tu przypadała do samego gruntu. Nagle, kiedy maszyna 
omijając płytki 
lej zjechała w bok, w smugach naszych świateł poruszyły się skurczone postacie. 
Zahamowałem gwałtownie, napierając na pedały, i cofnąłem wóz. Jednocześnie 
rzuciłem w 
tamtą stronę snop światła. Na błękitnawym, przygaszonym polu ściany odcinały się 
postaci 
dwu karłów. Wzmocniłem światło. Były to dwa obłamane słupy, wychylone do połowy 
z 
gruzu.
Jeszcze dalej budowle znikły jak wykarczowane i widać je było tylko w oddali, 
jak świecą 
nieruchomo, wielkim pierścieniem opasując przestrzeń. Tu, gdzie jechaliśmy, cały 
grunt mżył 
mętnym, jakby przez bielmo przefiltrowanym blaskiem, bo fosforyzujące szkliwo 
przemieszane było z piachem i brunatnymi szczątkami ni to kamieni, ni to metalu. 
Jechać 
było coraz trudniej, płaszczyzna przechodziła w niewielkie, lecz strome zbocze. 
Motor 
zanosił się od ryku, napięte gąsienice szczękały przeraźliwie, zarywając się 
chwilami niemal 
po osie. Nagle silnik zawył rozpędzony. Osiągnęliśmy szczyt wzniesienia. 
Naparłem na 
hamulec. Pod nami ział płytki krater. Wydawał zmącone, niepewne światło, pełne 
plam i 
zacieków brudnofioletowych, żółtawych i zielonych — jak próchno. Dno było 
gładkie, 
wklęsłe, puste, ale w głębi tworzącej je szklistej masy majaczyły kształty 
zatopione jak w 
bursztynie, jakieś żylaste, poskręcane cienie, kadłuby, figury…
Co to znaczy… gdzie my jesteśmy?… — chciałem spytać, ale głos nie wydostał się 
ze 
ściśniętego gardła. Ktoś dotknął mego ramienia i dał znak powrotu. Skinąłem w 
milczeniu 
głową, zapuściłem motor i powoli zaczęliśmy się obsuwać z brzegu rumowiska, a za 
szybami 
przesuwały się czarne, wbite w gruz zwały, niby korpusy ogromnych jakichś 
maszyn, 
pozlewane w bezkształtne, sopliste bryły. Nareszcie wróciliśmy na dolny poziom 
ulicy, gdzie 
jazda była łatwiejsza.
Pojazd, drgając lekko na nierównościach, toczył się u podnóży wielkich budowli. 
Zaciskałem ręce na kole kierowniczym i wsłuchany w szum silnika patrzałem przed 
siebie, a 
ulice wiły się i wiły bez końca, z wysokości rzucały blask olbrzymie gładkie 
ściany, 
zaokrąglone naroża, przypory, słupy, nad nami przemykały czarne stropy innych 
poziomów. 
Oczu nie mogłem oderwać od korowodu kształtów tak majestatycznych i 
nieruchomych, 
jakby miały przetrwać wieczność, oświetlając noce zawsze takim samym błękitnym 
brzaskiem. Od natłoku obrazów byłem jak ogłuszony, nie mogłem myśleć, chwilami 
zatracałem świadomość tego, że tuż przy mnie siedzą towarzysze, zdawało mi się, 
że ta 
podróż w mroku trwa już nie godziny, ale lata całe, i kiedy w pewnej chwili 
odwróciłem się i 
spostrzegłem, jak Rainer i Arseniew zapisują wskazania aparatów i porównują 
ruchy strzałek 
na indykatorach promieniowania, ogarnęło mnie zdumienie, że mogą myśleć jeszcze 
o 
czymkolwiek prócz milczących świateł, przesuwających się za oknami. W ciągu 
ostatniego 
kwadransa podróży astronom co kilka chwil dotykał mego ramienia, każąc mi 
skręcać to w 
lewo, to w prawo. Nie mogłem zrazu pojąć, czym się kieruje w wyborze drogi, aż 
spostrzegłem, że obserwuje tarczę aparatu indukcyjnego.
Gdy wjechaliśmy w szerszą ulicę, astronom polecił mi stanąć. Motor zgasł. 
Zaciągnęliśmy 
odruchowo uszczelniające uchwyty hełmów i wyszliśmy przez klapę. Nawierzchnię 
zaścielały drobne opiłki, świecące, jakby w każdą szklistą okruszynę wtopiona 
była srebrna 
iskierka. Chrzęst kroków rozlegał się głośno w pustce. Czasem wiatr przepędzał 
po 
kamiennych płytach smugi pyłu i świszczał gdzieś w górze z odgłosem rozdzieranej 
blachy.
Ponad nami z blanków szklistej konstrukcji wystawał zgięty w dół pęk grubych jak 
ramię, 
zerwanych przewodów. Dalej, zza płaskiego bloku, wystawał środkiem zaklęśnięty 
gmach, 
ogarniający frontem zakręt. Ulica rozchodziła się w głębi na trzy odnogi; dwie 
wstępowały w 
górę, trzecią zaś stanowił tunel, który zwracał ku nam ogromny oświetlony otwór. 
Jego 
wnętrze zwężało się śrubowato niby stożkowata muszla.
Arseniew patrzał przez chwilę na indykator, potem wziął od Rainera aparat 
indukcyjny, 
przewiesił go sobie przez ramię i wezwał nas. Skupiliśmy się wokół niego. 
Ostatni podszedł 
Sołtyk. Stał do tej pory przy maszynie i usiłował skierować światło reflektora w 
głąb 
śrubowatego tunelu.
— Będą nam potrzebne narzędzia — powiedział Arseniew. Od chwili kiedyśmy 
wysiedli, 
słuchawki wypełniało drobne, uprzykrzone trzeszczenie i aby się porozumieć, 
musieliśmy 
zbliżać do siebie hełmy. — Dźwig nożycowy, łomy i ładunek fulguritu, to w tej 
chwili 
najważniejsze — ciągnął astronom.
Spoglądał na nas kolejno, wreszcie zdecydował:
— Smith zostanie ze mną, a wy wrócicie do rakiety. Posyłam was obu, bo Oswaticz 
jeszcze leży, a Lao–Czu ma się niewiele lepiej.
Spojrzał na zegarek.
— Droga w obie strony powinna trwać nie dłużej niż trzy godziny, wliczając w to 
czas na 
załadowanie materiału.
— Czy mam już jechać? — Sołtyk postąpił krok ku maszynie.
— Tak.
Inżynier wsiadł pierwszy, za nim wcisnął się do wnętrza Rainer i zatrzasnął za 
sobą klapę. 
Motor zawarczał i pojazd ruszył kołysząc się lekko. Śledziliśmy go wzrokiem — 
zniknął za 
zakrętem, przez chwilę dobiegał głośniejszy warkot motoru, widać przebijał się 
przez wydmy 
piasku czy gruzy — potem wszystko ucichło, tylko wysoko nad nami świszczał 
wiatr.
— Profesorze… — odezwałem się. Nie dosłyszał. Drobne gęste trzaski rozlegały się 
w 
słuchawkach, jakby ktoś sypał cienkim strumykiem mak na membranę.
— Profesorze — powtórzyłem głośniej — gdzie… oni są?
Zrozumiał. Zbliżył się do mnie. Okienko jego hełmu było w cieniu i widok kasku z 
odstającymi siatkami radaroskopów, już tak zwyczajny, w tej chwili poraził mnie. 
Przyszła mi 
do głowy szaleńcza wątpliwość, czy to naprawdę jest Arseniew, mój towarzysz, 
człowiek?!
W następnej chwili dostrzegłem przez szkło hełmu jego jasne oczy.
— Zginęli… — powiedział.
— Jak? W jaki sposób? Wszyscy?
— Tego nie wiem. W tej chwili nie pytaj pan o nic więcej. Aparat indukcyjny 
wskazuje, że 
niedaleko przebiegają przewody podziemne…
— To dlatego zatrzymaliśmy się tutaj?
— Tak. Poszukiwałem głównego kabla siłowego. Być może, uda się nam dotrzeć do 
miejsca, w którym wszystko się zaczęło…
Pomilczawszy chwilę astronom ciągnął:
— Musimy się rozłączyć. Każdy odejdzie na czterysta kroków i wróci w to samo 
miejsce, 
gdzie teraz stoimy, po linii spiralnej, szukając akustycznego echa. Ten, który 
odnajdzie je 
pierwszy, da drugiemu znać czerwonymi rakietami. Na łączności radiowej nie 
możemy 
polegać. Czy wszystko jasne?
— Tak.
Zawrócił i oddalił się lekkim, długim krokiem. Przez sekundę stałem jeszcze, 
potem 
spojrzałem na tarczę żyro–kompasu i ruszyłem w przeciwną stronę.
Wyłączyłem dopływ prądu do aparatu radiowego. Buty dudniły po kamiennych 
płytach; 
odgłos kroków rozlegał się w pustce ze zdwojoną siłą. Kiedy zbliżałem się do 
ścian 
płonących chłodnym blaskiem, dostrzegałem własny cień; rozchwiany, sunął po 
bruku. 
Szedłem, jak mi polecił Arseniew, poruszałem w obie strony wylotem aparatu i 
liczyłem 
kroki. Gdy doszedłem do czterystu, zawróciłem. Na razie nie odkryłem niczego. 
Czerwone 
oko w głębi hełmu, wskaźnik radioaktywności, żarzyło się słabo, wskazując 
niewielkie ślady 
promieniowania. Jego natężenie wzmagało się, kiedy podchodziłem do ścian. 
Podniosłem 
głowę — w górze bastiony urywały się pod czarnym jak smoła niebem. Szedłem może 
minutę, gdy usłyszałem za sobą kroki.
Arseniew odszedł w przeciwną stronę. W tę samą odjechała gąsienicówka. 
Wiedziałem, że 
nie może iść za mną człowiek. A jednak słyszałem kroki. Brzmiały niezbyt głośno 
— musiał 
postępować w odległości co najmniej trzydziestu metrów. Miałem wrażenie, że w 
plecy 
wkłuwają mi się setki drobnych igiełek. Całą wolę musiałem natężyć, aby się nie 
odwrócić. 
Szedłem, a z tyłu wciąż rozlegało się stukanie — raz, dwa, raz, dwa — to 
głośniej, kiedy 
nawierzchnia ulicy leżała naga, to ciszej, gdy pokrywał ją nawiany piasek. 
Błysnęła myśl, że 
to jest echo, i stąpnąłem umyślnie mocno, ale krok tego, który szedł za mną, nie 
zabrzmiał 
donośniej.
To nie było echo.
Pot zalał mi całą twarz. Teraz byłem już zupełnie pewny, że za mną idzie ktoś, 
ale to nie 
jest człowiek. Nagle stanąłem. Krok ucichł. Postąpiłem naprzód. Znowu się 
odezwał.
Ogarnął mnie gniew. Zerwałem z ramienia miotacz, złożyłem się i, pochylony jak 
do 
skoku, zwróciłem się w głąb ulicy.
Była pusta. W jasnym świetle widziałem jej zwężającą się perspektywę aż tam, 
gdzie 
schodziła się z innymi światłami. Przez chwilę rozglądałem się błędnie. Potem 
przewiesiłem 
miotacz przez ramię… Usłyszałem stąpnięcie… podrzuciłem go… i rozległ się drugi 
krok… 
ależ tak! Odgłos, który wziąłem za stąpanie, powodowała sprzączka rzemienia 
ocierająca się 
rytmicznie o fałdy kombinezonu, a ja brałem ten bliski, tuż przy uchu powstający 
szelest za 
echo kroków.
Zawstydzony, odwróciłem się. Wtem nad budynkami wykwitły jeden za drugim trzy 
czerwone płomienie. Zachwiały się i poszybowały wolno w dół, ciągnąc za sobą 
ogony 
purpurowych iskier. Przyspieszyłem kroku i wnet ujrzałem Arseniewa. Stał na 
eliptycznym 
wzniesieniu.
— Zdaje się, że to tu — powiedział. Skręciliśmy w bok. Otwierał się tam płytki 
tunel. Jego 
otwór przypominał wygiętą ku dołowi, rozwartą paszczę wieloryba. Podobieństwo 
wzmagał 
zwisający z nadproża rząd krótkich szklistych kolców, niby kłów. Było tam 
ciemno. Arseniew 
zapalił latarkę i wstąpił do środka. Wszedłem za nim. Droga wiodła w dół 
pochylnią, która 
zakręcała koliście. Zrozumiałem, że schodzimy coraz niżej pod poziom gruntu. 
Trwało to 
długo. Od czasu do czasu w ścianach pojawiały się owalne otwory innych tuneli; 
Arseniew 
patrzał wtedy na tarczę aparatu indukcyjnego: szliśmy wciąż śladem 
niewidzialnego 
przewodu. Nagle podłoga odezwała się inaczej: stąpaliśmy po metalu. Drogę 
zastąpiły trzy 
wielkie rury, biegnące z jednej ściany w drugą. Przez szczeliny między nimi 
przesiewał się 
niepewny blask. Z trudem przecisnęliśmy się pod najniższą rurą. Wylazłem 
pierwszy i 
zmrużyłem oczy, oślepiony.
Przed nami była zalana światłem pochylnia. Jeszcze kilkadziesiąt kroków i 
ukazała się 
wielka sala. Strop mienił się ruchliwym zielonkawym blaskiem, jak powierzchnia 
morza, na 
którą pada promień Słońca. Miarowo rozjaśniał się i przygasał. Sala była 
okrągła, 
przedzielona z dwu stron wysuniętymi skarpami. Dobre oświetlenie pozwoliło mi 
upewnić 
się, że coś, co spostrzegłem jeszcze w tunelu, nie było złudzeniem: cienka 
powłoka glazury na 
kamiennych ścianach wskazywała, że musiał tu kiedyś panować niesłychany żar. Pod 
skarpami leżały częściowo stopione walce z białej masy, przypominającej 
porcelanę. Ze 
stropu, z otworów, w których tkwiły obłamane i nadtopione rurki, zwisały 
dziesiątki 
porwanych przewodów. Niektóre dochodziły do owych walców i czegoś w rodzaju 
zakończonych kulami rogów, rozchodzących się promieniście z wypukłości w samym 
środku 
stropu. Ale nie ów chaos zagadkowych urządzeń spowodował, że stanęliśmy u 
wejścia jak 
wryci. Głębiej, w ścianie, widniała wielka wklęsła płaszczyzna, po której 
chodziły świetliste 
węże. Długie krzywe linie, świecące błękitnie i biało. Czasem łączyły się w 
pęki, trzepotały i 
rozchodziły w różne strony. Jakby ożywione warstwice na wielkiej mapie.
Bo to była mapa.
Wielka, ruchoma mapa. Kiedy przyjrzałem się jej dokładniej, spostrzegłem, że za 
szklistą 
powierzchnią rozbiega się tam głębia, pełna świateł, drobnych iskier i wielkich 
jak lampy kuł, 
które wirowały, oddalały się, zbliżały, krzyżowały swoje tory i opromieniały 
wzajemnie.
Słyszałem oddech Arseniewa. Stał przy mnie. Przed nami sunęły ekliptyki, 
rozpryskiwały 
się bukiety gwiazd i czarne, wielkie mgławice jak chmury okrywały grupy 
pulsujących 
świateł. Czasem ostry promień przecinał przestrzeń, jak gdyby gonił którąś z 
planet, a ona 
wirowała powoli, ciężko, obojętnie, przesuwając przed nami kontury nieznanych 
lądów. Tam 
gdzie światło było tylko brzaskiem, unosiły się i opadały całe archipelagi 
gwiazd.
Było bardzo gorąco. Strop pulsował światłem i nasze skrócone cienie na jasnej 
podłodze to 
rozpływały się, to nagle wyostrzały.
— Gdzie my jesteśmy?… — zawahałem się. — To jakieś planetarium?
Astronom skierował się w milczeniu przed siebie. Przeszliśmy przez środek sali. 
Za jedną 
ze skarp otwierał się okrągły chodnik. Tylko dno było oświetlone na niewielkiej 
przestrzeni 
padającym z sali światłem.
Arseniew doszedł już do środka, gdy odwróciłem się, aby raz jeszcze spojrzeć na 
niezwykłe planetarium.
— Tam jest jakby niebo… gwiazdy… — powiedziałem — ale co znaczą te linie 
świetlne?
Nagle zadrżałem.
— Tam! Ziemia!
Podbiegłem do przejrzystego ekranu. Glob o perłowym blasku dalekich obłoków 
wynurzył 
się z ciemności. Wirował wolno, nachylony do ekliptyki. Nad nim czerniał Księżyc 
w nowiu. 
W pełnej gwiazd przestrzeni szła Ziemia, kula matowych świateł, coraz bliższa i 
bliższa. Już 
zakrzywiała się jej droga. Wtedy ujrzałem, że znacznie głębiej biegnie Wenus. 
Poznałem ją 
po puszystym blasku, bielszym od ziemskiego. Tryskał z niej promień, który 
dochodził do 
Ziemi i mocnym światłem oblewał morza obłoków.
— Co to?… — wyszeptałem chwytając Arseniewa za ramię. Milcząc podniósł rękę i 
wskazał coś, czego dotąd nie dostrzegałem: dwa wyryte w kamieniu, przekreślone 
grubą linią 
pierścienie.
— Co to wszystko znaczy?
— Teraz już nic — powiedział Arseniew. — Już nic… Bezwładny ruch raz puszczonego 
mechanizmu, który będzie trwał…
Nie dokończył. Odwróciwszy się wszedł w ciemny tunel. Był niezbyt szeroki, bo 
rozkładając ręce mogłem dotknąć obu ścian. Kilka razy przechodziliśmy przez 
niskie progi 
utworzone ze stożkowatych występów, stojących obok siebie. Dalej tunel biegł 
poziomo. W 
głębi pojawiło się światło. Zmierzało ku nam. Było to odbicie naszego 
reflektora. Drogę 
zamykała szklista płyta szczelnie wpasowana w okrągły prześwit tunelu. Arseniew 
próbował 
ją podważyć. Z jednej strony w ścianie było zgrubienie, jakby kryła się tam oś 
tej szklanej 
klapy, lecz czy mechanizm nie działał, czy też nie potrafiliśmy go uruchomić, 
płyta nie 
ustępowała. Astronom namyślał się. Skierował reflektor na przeszkodę. Szklista 
masa 
pochłonęła część światła: w smużącym, osłabionym blasku ukazała się dalsza część 
tunelu. 
Rozszerzał się na kształt leja.
— Użyjemy miotacza… — powiedział Arseniew.
Cofnęliśmy się do zakrętu. Arseniew przykląkł i wskazał mi gestem, że mam zrobić 
to 
samo. Pochyliłem się za nim, starając się nie tracić z oczu przeszkody. Astronom 
poświecił 
sobie, nastawił odległość, potem złożył się i nacisnął spust. Gorąco uderzyło w 
piersi. 
Środkiem tunelu przemknął złotoliliowy piorun. Szkło w mgnieniu oka 
sczerwieniało, 
przekroiły je wielkie rysy jak od cięcia nożem. Olśniony, zacisnąłem powieki. 
Gdy je 
otwarłem, Arseniew strzelił po raz drugi. Zadźwięczały przenikliwie odłamki. 
Odczekaliśmy 
kilkadziesiąt sekund, żeby szczątki ostygły. Droga stała otworem. Arseniew 
wszedł pierwszy 
w rozszerzoną część tunelu. Nagle znieruchomiał. Podniósł ostrzegawczo rękę.
— Uwaga…
Z głębi szedł powolny podmuch. Następowała po nim chwila zupełnej ciszy i 
powietrze 
znów zaczynało płynąć, ale w przeciwną stronę.
— Oddech… — szepnąłem mimo woli. Naprzemienne podmuchy powtarzały się 
regularnie.
Arseniew stał namyślając się, co robić, potem powiedział cicho:
— Miotacz w rękę…
Opuściłem pas naramienny, owijając go wokół przegubu. Trzymałem się blisko 
Arseniewa, tak że mogłem dotknąć jego pleców. Nagle pociemniało.
— Schyl się… — dobiegł mnie jego przytłumiony głos — tu jest ciasno.
Wokół nas coraz głośniej szumiało płynące powietrze. Była to chwila ciepłego, 
powolnego 
wydechu. Arseniew zawadził plecakiem o sklepienie. Przez mgnienie szamotał się, 
potem 
wycofał i zatarasował barami całe przejście. Wyciągnąłem rękę. Manipulował przy 
pasach.
— Zdejmę plecak — powiedział — weź go pan ode mnie, inaczej nie przejdę.
Uczułem, że pasy nagle zaciążyły mi w ręku. Pojaśniało. Arseniew zniknął. 
Postąpiłem 
krok naprzód. Głuchy, łagodny szum wyolbrzymiał. Dwa metry przede mną ział 
fioletowo 
oświetlony przestwór. Staliśmy wysoko, w wybitym w ścianie otworze.
Było to wnętrze olbrzymiej kuli. Równymi, kolistymi szeregami czerniały okrągłe 
otwory 
jak loże niesamowitego teatru. W górę biegły od nich szkliste kolumny. To one 
wydawały 
fioletowy, pulsujący blask. Od mrocznego żarzenia przechodził do gwałtownego 
rozbłysku. 
Spojrzałem w dół i chwyciłem Arseniewa za ramię. Omal nie straciłem równowagi. 
Jestem 
niewrażliwy na przyciąganie, jakie wywiera głębia, ale tutaj nie było dna. 
Przewalały się tam 
kształty ciemne, lśniące, mokre, pokryte grzędami srebrnych połysków, jakby 
ciała tysięcy 
fok w basenie, z którego wypuszczono wodę. Syropowata, gęsta ciecz, powleczona 
czarniawą 
skórą. Ciecz ta wysuwała się z leżących niżej od naszego otworów w ścianach i 
wlewała do 
dennego zbiornika. Chwilami tworzyła kształt ramion czepiających się otworów, 
zwłaszcza 
kiedy jej poziom opadał. Wówczas owe macki czy strumienie cieniały, rwały się 
nawet, ale 
potem cała masa brzękła, szła w górę i wijące się w powietrzu strzępy zlepiały 
się 
odtwarzając zerwane pomosty.
Staliśmy długo na krawędzi. Powietrze biegło raz w górę, raz w dół, zależnie od 
ruchów 
czarnej mazi. W tym samym rytmie łopotało fioletowe światło.
— Plazma… — wyszeptałem. — Plazma żywej rzeki…
— Tak — odparł astronom — ta sama. Ale to jest tylko narzędzie…
— Co pan mówi?
— Nasze wyobrażenia o wytwarzaniu elektryczności wiążą się z metalowymi 
maszynami, 
jak dynamo czy stos atomowy. Można ją jednak wytwarzać inaczej… Cząsteczki tej 
plazmy 
tworzą ładunki elektryczne, które, przesyłane na tysiąc kilometrów, działają na 
podstawę 
Białej Kuli…
— Profesorze… pan… pan szukał tego miejsca? Pan się spodziewał, że tu… pan 
wiedział?!
— Tak. Pamięta pan, co mówiłem o pijanych prądach? Oto ich źródło, źródło 
energii 
elektrycznej i grawitacyjnej.
— A oni? Dlaczego zginęli?
Astronom milczał patrząc w głębię, która falowała czarnymi przypływami i 
odpływami.
— Profesorze!
— Widzi pan ten ruch, już swobodny? Teraz nie służy nikomu. Będzie tak falować, 
póki 
starczy nagromadzonych zapasów — może sto, może dwieście lat, może pięćset…
Jego głos był ochrypły. Nie pytałem już o nic. Przykląkł nad samym brzegiem. 
Postąpiłem 
za jego przykładem. Czarne, połyskliwe morze zalewało coraz wyższe kondygnacje 
otworów, 
ślizgało się miękko w górę ścian, zagarniało je nieprzenikliwą powierzchnią, 
tężało jak czarny 
tysiąctonowy mięsień, zamierało — i zaczynało opadać.
— Nic tu po nas. Wracamy — rzekł Arseniew.
Zapaliwszy reflektor poszliśmy tą samą drogą. W dziesięć minut znaleźliśmy się w 
wielkiej sali. Mijając planetarium, w którym wciąż poruszały się świetliste 
kule, skierowałem 
mimo woli oczy na czarny znak podwójnego pierścienia, wyryty w kamieniu — i 
zatrzymałem się wpół kroku. Olśniło mnie przypomnienie. Taki sam rysunek był w 
górskiej 
grocie… Wenus i Ziemia krążące wokół Słońca. Ta gruba linia nie łączyła ich. 
Zaczynała się 
na powierzchni Wenery, zmierzała poprzez przestrzeń ku Ziemi i przechodziła 
przez nią, 
jakby ją przekreślając.
— Profesorze! — krzyknąłem. Myśli biegły w jakąś przepaść.
— Profesorze! — zawołałem raz jeszcze. Astronom wyszedł już z sali i tylko w 
głębi 
korytarza dudniły jego kroki, coraz dalsze i dalsze.
PIOTR ARSENIEW
Po powrocie gąsienicówki próbowaliśmy dostać się do wnętrza jednej z lepiej 
zachowanych budowli. Gdy poszukiwania jakiegokolwiek otworu spełzły na niczym, 
założyliśmy we wnęce bocznego skrzydła spory ładunek fulguritu. Eksplozja 
zgruchotała 
część ściany; przez powstały wyłom dostaliśmy się do środka. Ale ani w tej, ani 
w innych 
budowlach, których grube mury udało się nam sforsować, nie znaleźliśmy niczego, 
co choć 
trochę przypominałoby ziemskie wnętrza mieszkalne. Tylko zewnętrzne kształty 
budynków 
podobne były do naszych. Błękitnawy blask nie docierał w głąb domów: panował w 
nich 
mrok prawie zupełny, gdzieniegdzie tylko rozrzedzony cienkimi promykami, 
sączącymi się 
przez pęknięcia w ścianach. Światło reflektorów odkrywało przez nami chaos 
pogiętych rur, 
tuneli, równi pochyłych i obszernych sal, zasłanych metalowym i szklistym 
gruzem. 
Kilkakrotnie napotkaliśmy konstrukcje, których przeznaczenie było dla nas 
zupełnie 
zagadkowe. Wielkie hale rozdzielone były pionowymi przegrodami, u stropu 
szerokimi, w 
dole zaś zwężającymi się tak dalece, że człowiek ledwo mógł się do nich wcisnąć. 
W owych 
niszach znajdowały się liczne skośne występy, jakby półki.
Pod powierzchnią ulic rozpościerała się sieć zamkniętych arterii. Biegły 
kondygnacja pod 
kondygnacją, niektóre pogrążone w ciemności, inne rozjaśnione zielonkawymi 
stropami, 
czasem zbiegały się po pięć i sześć w przestrzeni o kształcie ogromnego bębna, 
podzielonego 
na dwa poziomy. Od górnego odchodziły koliste tunele; zapuszczając się w nie, 
przekonaliśmy się, że prowadzą do wnętrza rozmaitych budowli. Liczne przejścia 
tamowały 
stosy złomu, których nie wysadziliśmy w obawie, że wiszące ponad nami dziesiątki 
pięter 
gotowe obruszyć się i runąć przy wstrząśnieniu. Gdzieniegdzie zachowały się 
szczątki 
pionowych szybów, w których dawniej poruszały się zapewne jakieś pojazdy, lecz 
teraz tylko 
grudy stopionego metalu zwisały wśród osmalonych ścian.
W jednym z największych budynków, którego szczyt rozpękł się na trzy części i 
wznosił w 
niebo rozwiedzione łuki konstrukcji, kilkadziesiąt metrów pod powierzchnią ulicy 
odkryliśmy 
w sali, ogromnej jak nawa kościelna, komory o eliptycznych okienkach z 
przejrzystej masy. 
Liczne okienka były strzaskane. Wszystko pokrywały tu masy srebrzystego pyłu. 
Promienie 
reflektorów grzęzły w jego kłębach, które podnosiły się przy każdym kroku, 
osiadały na 
hełmach i skafandrach i spowijały nas migotliwym obłokiem. Dalej rozwierało się 
lejowate 
zagłębienie, w dół skierowana koncha, podobna do otwartej studni wentylatora 
kopalnianego. 
Kilka pięter niżej, pośród nachylonych ku sobie wsporników i dźwigarów, leżały 
na 
kamiennych płytach zwęglone kadłuby maszyn. Było ich kilkadziesiąt; ustawione w 
prostej 
linii jedna za drugą, czerniały podługowate jak kręgi jakiegoś potwornego stosu 
pacierzowego. W górę i na boki wychodziły z nich obtopione segmenty, podobne do 
połamanych skrzydeł.
Posuwaliśmy się powoli od jednej budowli do drugiej, aż dotarliśmy do pustki 
okalającej 
krater. Tutaj uczeni rozpoczęli systematyczne pomiary promieniotwórczości za 
pomocą 
komór jonizacyjnych i liczników Geigera. Od krateru odchodziło kilka głębokich 
rowów, 
zatarasowanych zwałami żużlu i metalowych nacieków. Oddalając się coraz bardziej 
od 
centrum eksplozji, doszliśmy do pierwszych częściowo ocalałych budynków.
Musiała tu niegdyś panować temperatura dorównująca słonecznej. Całą powierzchnię 
łagodnie pochylonej skarpy pokrywały drobne bąble szkliwa, które zastygło 
kipiąc. Zwróciło 
naszą uwagę, że w dwu miejscach ściana jest nieco wygładzona i tworzy nieznaczne 
zaklęśnięcia. Kiedy przybliżało się silny reflektor i oświetlało ją z boku, tak 
że promienie 
padały niemal równolegle do powierzchni, z chropowatego tła występowały dwie 
zatarte 
sylwety, zaostrzone w górze, jak cienie w wysokich kapturach. Jeden był 
pochylony silnie do 
przodu, jakby pochwycony w upadku, drugi skulony jak ktoś, kto przysiadł 
wciągając głowę 
w ramiona. Oba cienie mierzyły niewiele ponad metr wysokości. Porównanie do 
istot 
ludzkich jest oczywiście w większej mierze uzasadnione pracą wyobraźni aniżeli 
tym, co 
widniało na powierzchni skarpy; były tam po prostu dwie plamy, które mogły, lecz 
nie 
musiały być czyimiś cieniami. Uczeni z największą uwagą przystąpili do 
szczegółowego 
badania: plamy fotografowano w rozmaitym oświetleniu, mierzono radioaktywność w 
ich 
obrębie i otoczeniu. Arseniew wysłał nawet Sołtyka do rakiety po materiał 
plastyczny do 
wykonania odcisków, lecz po pięciu godzinach dociekań nie doszliśmy do pewnego 
wniosku. 
Było możliwe, że w chwili wybuchu stały przed skarpą dwie żywe istoty, a ciała 
ich, zanim 
zmieniły się w parą w temperaturze miliona stopni, zasłoniły część ściany od 
bezpośredniego 
działania żaru. Lecz nie domyślając się nawet kształtów ani wielkości owych 
istot i nie 
wiedząc, na jakiej wysokości nastąpiła eksplozja, nie mieliśmy danych 
niezbędnych do 
rozwiązania zagadki.
Aby nie przedłużać nadmiernie pobytu w martwym mieście, podzieliliśmy się potem 
na 
dwójki, z których każda miała za zadanie pobieżnie choćby przeszukać jedną 
dzielnicę.
Arseniewowi i mnie przypadła rozległa przestrzeń, pokryta lasem wyszczerbionych 
kolumn, wspartych o siebie płyt, filarów, rozdartych konstrukcji mostowych i 
wąskich, 
zasypanych wydmami piasku dróg, które biegły wykopami pośród stromych, gładkich 
kopułek. Wszystko to świeciło ślepym blaskiem, pogrążone w absolutnym milczeniu, 
i tylko 
światła naszych reflektorów ożywiały w panującym przy samym gruncie półmroku 
kłębowiska cieni.
Wspiąwszy się na wysoki nasyp, pokryty falami zastygłego metalu, ujrzeliśmy jak 
gdyby 
kadłuby wielkich grzybów o płaskich kapeluszach, zapewne szczątki jakichś 
maszyn. W głębi 
terenu ciemną sylwetą odcinał się od rozjarzonego tła wysoki budynek. Pociągnęło 
nas ku 
niemu właśnie to, że w przeciwieństwie do otoczenia pogrążony był w mroku. 
Obeszliśmy go 
z bliska, a nie odnalazłszy wejścia, wywierciliśmy w fundamentach otwory, żeby 
założyć 
ładunki fulguritowe. Eksplozja utworzyła gwiaździsty
wyłom, przez który weszliśmy do środka. Wspiąwszy się po fragmentach uczepionej 
filarów pochylni znaleźliśmy się w rozległej hali. Zaścielały ją metalowe 
skorupy, 
przemieszane z czymś, co wyglądało jak strzępy futra. Były to spopielone 
szczątki, przy 
najlżejszym dotknięciu rozsypujące się w proch. Pośrodku hali stał czworogranny 
filar z 
dwoma okrągłymi otworami. Był pusty i tworzył coś w rodzaju szybu. Ze ścian 
wystawały 
krótkie, w dół zwrócone haki. Zeszliśmy kilka metrów szybem i, przebiwszy się 
przez kopce 
złomu, odkryliśmy istny labirynt niskich i wąskich korytarzy. Jedne biegły 
promieniście, inne 
spiralnie, przecinając tamte pod kątem. Było tu zupełnie ciemno. W świetle 
latarek ukazały 
się w ścianach pionowe wnęki. W każdej tkwiły skośne trójkątne płyty, 
przewiercone gęsto 
drobnymi otworami. W samych otworach, na przegrodach wnęk i pod nimi leżały 
stosy 
srebrzystych ziaren, takich samych jak te, które wziąłem kiedyś za metalowe 
owady. 
Arseniew przypuszczał, że pomieszczenie to jest czymś w rodzaju archiwum lub 
biblioteki. 
Za jego przykładem wypełniłem kieszenie metalowymi ziarnami i ruszyliśmy dalej.
Nie obawialiśmy się zbłądzenia, gdyż żyrokompasy nieomylnie notowały każdy skręt 
i 
zmianę kierunku drogi. Niektóre korytarze były tak wąskie, że nie mogliśmy nimi 
przejść, 
inne rozszerzały się baniaste i tworzyły połączone z sobą kuliste cele, jak 
gdyby system 
wydętych z metalu pęcherzy, komunikujących się eliptycznymi rurami. Po godzinie 
wędrówki w podziemiach wracaliśmy na górę, najpierw stromym chodnikiem, potem 
przestronną halą. Jej dno wyłożone było gładkimi, czarnymi płytami; pokrywała je 
cienka 
warstwa pyłu. Rzuciwszy przypadkiem promień światła w bok, zauważyłem na szarej 
powierzchni sznur ciemnych plam. Natychmiast skierowaliśmy się w tę stronę.
Na zaprószonych płytach widniały eliptyczne ślady, może czterocentymetrowej 
średnicy. 
Wyglądały jak ślady kogoś, kto przeszedł po zakurzonej powierzchni na szczudłach 
zakończonych owalnymi skuwkami. Arseniew zmierzył odległość pomiędzy dwoma 
śladami; 
wynosiła 36 centymetrów. Poszliśmy za nimi długą opuszczającą się galerią, która 
zwężała 
się powoli, aż utworzyła rodzaj korytarza o nachylonych ku sobie ścianach. 
Miejscami pył 
znikał i wówczas traciliśmy ślady z oczu, ale innej drogi nie było, więc 
kroczyliśmy dalej. 
Nagle korytarz skręcił. Gładkie ściany kończyły się, wsparte o naturalną skałę. 
W dole 
pomiędzy jej fałdami otwierał się czarny ziew. Tuż przed nim grunt pokrywała 
warstwa 
stwardniałego szarobrunatnego szlamu. Owalnymi wgłębieniami znaczyły się tam 
ślady 
prowadzące w głąb ciemnego lochu. Postanowiliśmy iść dalej, jak daleko się da.
Trzeba się było posuwać na rękach i kolanach. Ściany naturalnego chodnika 
tworzyła 
jednolita, słabo rzeźbiona skała. Niegdyś musiał tędy płynąć podziemny strumień: 
w 
miejscach węższych, gdzie prąd wody żłobił sobie przejście ze wzmożoną siłą, 
ściany 
wygładziły się. Tu i ówdzie na dnie w twardym jak kość ile widniały owalne 
odciski. Raz i 
drugi zabębniły po hełmach drobne kamyki, lecące ciurkiem ze stropu. Wreszcie 
stało się tak 
ciasno, że nie mogliśmy się posuwać nawet na czworakach. Strop tworzyły ciemne 
pokłady 
skały podobnej do bazaltu, porznięte głębokimi szczelinami. Arseniew, który był 
na przodzie, 
rzucił światło poza zwężenie korytarza.
— Tam się robi przestronniej — powiedział. Poczołgał się, ale zaraz zawrócił, bo 
zaklinował się między głazami. Dopiero gdy zdjął plecak i miotacz promieni, przy 
mojej 
pomocy wcisnął się w skalną szyję. Poszedłem za jego przykładem, zostawiwszy 
plecak pod 
płaskim występem kamienia.
Jako szczuplejszemu udało mi się przejść łatwiej. Przez chwilę było zupełnie 
ciemno. 
Nagle grunt zadrżał. Coś uderzyło mnie boleśnie w nogę. Gwałtownie rzuciłem się 
do przodu 
i wypadłem w szerszą przestrzeń. Rozległ się przeciągły niegłośny huk, potem 
odgłos kilku 
padających kamieni — i nastąpiła cisza.
Zapłonęło światło. Było tu tyle miejsca, że mogliśmy stanąć obok siebie. 
Arseniew 
oświetlił otwór chodnika. W głębi czerniała ściana głazów. Nastąpił obwał; 
byliśmy 
zamknięci.
— Fulgurit — powiedział Arseniew. Miałem w kieszeni kilka lasek tego środka 
wybuchowego. Podałem mu je. Z kolei on włożył rękę do kieszeni po spłonki i 
kabel 
detonujący. Reflektor zawiesił sobie na piersi; w odbitym od skały świetle 
widziałem jego 
twarz za szybą hełmu. Nagle drgnął i znieruchomiał. Obmacał jedną kieszeń, 
drugą. Spojrzał 
na mnie. W jego oczach zobaczyłem to, czego nie widziałem dotąd nigdy: zwyczajny 
ludzki 
strach. Była to sekunda. Opuścił powieki.
— Nie masz spłonek? — zapytał.
— Nie.
— Ja też nie. Musiały wypaść, kiedy się czołgałem. Fulgurit jest środkiem bardzo 
niepewnym w użyciu.
Bez specjalnych spłonek nie wybucha, nawet włożony w ogień. Cztery ładunki, 
które 
mieliśmy, były bezużyteczne. Trochę szarawego ciasta, nic więcej.
Arseniew milcząc zawrócił. Poszliśmy w głąb korytarza. Chodnik biegł kreto. 
Liczyłem 
kroki: dwadzieścia, potem nagły zakręt, i korytarz rozszerzał się. Krąg światła 
uderzył w 
skałę.
Staliśmy w niewielkiej grocie, spłaszczonej jak wnętrze czaszki węża. Mierzyła z 
osiem 
kroków średnicy. Uderzyłem czekanem w skałę. Zamurowana przestrzeń nie drgnęła. 
To jest 
podziemne koryto strumienia — myślałem gorączkowo — woda musiała gdzieś 
uchodzić, 
trzeba dokładnie szukać…
Zobaczyłem, którędy odpływała woda. Niegdyś podziemne koryto biegło dalej, lecz 
z 
wierzchnich pokładów zsunął się pionowy złom skalny i wklinował w chodnik z taką 
siłą, że 
po ścianach rozpełzła się delikatna siatka pęknięć. Pod Straszliwym ciśnieniem z 
góry 
czopujący odłam spoił się szczelnie z otoczeniem i różnił się od niego tylko 
nieco ciemniejszą 
barwą. Tam gdzie wchodził w dno groty, było trochę piasku. Ujrzałem w nim 
płytkie owalne 
zagłębienie, ostatnie ogniwo śladu, który nas tu przywiódł i znikał pod 
nieprzebytą zaporą.
— Tego nie przewidziałem… — powiedział Arseniew cicho, przez zaciśnięte zęby, 
jakby 
tylko do siebie. Usiadł na kamieniu.
— Zgaś latarkę, bo bateria się wyczerpie. Może się jeszcze przydać.
— Jesteśmy zamknięci.
— Wiem o tym. Zgaś latarkę.
Zrobiłem to i ciemność opadła tak nagle, jakby czarny ptak buchnął w oczy. 
Zamrugałem 
kurczowo. Żółte gwiazdy rozprysły się pod powiekami. Spojrzałem na świecącą 
tarczę
zegarka. Upłynęły dopiero cztery minuty, a myślałem, że co najmniej pół godziny.
Z mroku sączył się we mnie niepokój. Zaciskałem powieki i otwierałem je, ale 
najlżejszy 
blask nie rozwidniał ciemności. Nagle Arseniew wstał. Słyszałem, jak po ciemku 
obchodzi 
grotę. Potem zapalił światło. Zaczął opukiwać skałę młotkiem czekana. Wszędzie 
odzywała 
się jednakowym tępym brzmieniem.
Wróciliśmy do korytarza i ostukaliśmy jego ściany i strop. Raz jeszcze 
zbadaliśmy miejsce 
obwału. Tylko jeden człowiek mógł wpełznąć po pas do otworu; przez chwilę 
mocowałem się 
z głazami, które go zamykały. Żyły wzdęły się i pulsy załomotały w skroniach. 
Głazy ani 
drgnęły, osadzone głucho, jak scementowane. Potem spróbował Arseniew. W ciszy 
rozległy 
się tylko nasze przyśpieszone oddechy. Milcząc wróciliśmy do groty i usiedli pod 
ścianą. 
Zgasiliśmy obaj reflektory. Wtem przypomniałem sobie czekan Arseniewa; mój 
został przy 
plecaku. Zaświeciłem reflektor i pobiegłem do korytarza. Rozparłszy się zacząłem 
kuć w 
zręby kamiennej barykady. Drobne igiełki kwarcytu dzwoniły odskakując od hełmu.
— Przestań — powiedział leniwie Arseniew. — To nie ma sensu.
Zataczałem łuki lśniącą stalą, biłem ze wszech sił. Głaz szczękał, lecz nie 
poddawał się. 
Okruchy leciały w powietrze. Potęgowałem siłę ciosów; opanowała mnie furia, 
zamachnąłem 
się tak gwałtownie, że omal nie upadłem. Stylisko strzeliło mi w rękach. 
Bezużyteczne ostrze 
czekana zadzwoniło o skałę i spadło. Ułamał się tuż pod kilofem.
Wróciłem do Arseniewa.
— Jak głęboko jesteśmy? — spytałem, kiedy oddech mi się uspokoił.
— Z piętnaście metrów pod powierzchnią.
Siedzieliśmy znowu w mroku. Po jakichś dwudziestu minutach wydało mi się, że nie 
dość 
dokładnie opukałem jedną ścianę korytarza; tam może się znajdować za cienką 
przegrodą 
jakiś przesmyk, droga prowadząca na wolność… Zerwałem się i zaświeciłem latarkę. 
Jej 
blask oślepił mnie, odbierając zarazem złudzenie. Dobrze zbadaliśmy skałę, nie 
ma w niej 
Radnej pustki, żadnej szczeliny, nic. na pewno nic.
— Siadaj — powiedział monotonnie Arseniew. — Siadaj. Wielkim cieniem przywarł 
nieruchomo do skały.
— I zgaś latarkę… już żółknie…
Światło rzeczywiście nieco osłabło. Należało zmienić baterię; była tam, gdzie ją 
zostawiłem, w plecaku…
Obejrzałem uważnie płonącą w żarówce nitkę wolframu, zgasiłem reflektor i ciężko 
usiadłem. Teraz nie mogłem już patrzeć na zegarek. Była szósta, od półtorej 
godziny byliśmy 
zasypani. Przycisnąłem hełm do skały.
Głucha, szumiąca cisza.
Przywykałem do mroku. Bezruch był tak wielki, że powoli ogarniała mnie senność. 
Znużone mięśnie chłonęły odpoczynek. Napracowałem się w ciągu ostatniej doby. 
Ani oka 
nie zmrużyłem. Odtaczałem gruz, przepychaliśmy pojazd przez rumowiska…
Ocknąłem się nagle z myślą, że mam coś zrobić: zmienić baterię w latarce. Już 
otrzeźwiały, powtórzyłem myśl i ogarnął mnie gniew. Postanowiłem wziąć się w 
cugle. 
Zamknąłem oczy, ułożyłem się możliwie wygodnie na płaskich głazach. Jestem w 
domu, jest 
ciemna październikowa noc. Chłodna, ale lubię spać przy otwartych oknach. Cisza, 
wiatr 
nawet zwisł w gałęziach ogrodu. O ósmej rano mam lecieć do Kairu. Do pierwszego 
świtu 
mogę spać.
Mówiłem tak sobie, ale to nie pomogło. Znów popatrzałem na zegarek. Za kwadrans 
siódma. Nagle przypomniałem sobie, jak Arseniewowi na imię. W ciągu ostatnich 
tygodni nie 
był mi tak bliski, jak w czasie podróży.
— Piotrze… — powiedziałem. Odezwał się natychmiast.
— Co?
— Nic — powiedziałem ciszej. — Chciałem wiedzieć, czy śpisz.
Tak minęła noc. Nad ranem usnąłem, lecz sen nie był wypoczynkiem. Zbudziłem się 
raptownie, czując, że stało się coś strasznego. Ręce uderzyły o zimną skałę. 
Było chłodno. 
Zapaliłem latarkę.
Arseniew leżał na wznak, ogromny. Szarawy kombinezon był zmięty i pokryty 
wapiennymi plamami. Nie spał. Popatrzył na mnie przez szkło hełmu.
— Jest piąta — powiedział — piąta rano.
— W nocy nic nie było słychać?
Wiedziałem, że jeśli nawet bada szukać, nie znajdą nas, ale spytałem.
— Nie. Arseniew wstał.
— Dokąd idziesz?
— Obejrzeć skałę.
Kroki rozbrzmiały słabnąc. Potem nastąpiła cisza. Trwała długo. Zawołałem. Kroki 
wróciły.
— Co się stało?
Nie odpowiedziałem. Gdy tak długo nie wracał, chwycił mnie lęk. W nieruchomym, 
okrągłym świetle wąski prześwit skalnego gardła aż do zakrętu. W górze wielkie, 
płaskie 
cienie jak zeschłe nietoperze. Odetchnąłem głębiej, wstałem i zacząłem chodzić w 
jedną i 
drugą stronę. Za którymś nawrotem odezwał się:
— Siadaj, męczysz się niepotrzebnie. Poza tym w ruchu zużywa się więcej 
powietrza.
— Chcę zużywać więcej! — powiedziałem. Jego spokój rozdrażniał mnie. Z trudem 
opanowałem się. Usiadłem.
Arseniew systematycznie poprawiał skafander, wygładzał fałdy, odciągał i 
popuszczał 
pasy. Wyłożył wszystko, co miał w kieszeniach: tabliczkę koncentratu 
witaminowego, 
notatnik, zapałki, elektrometr i rewolwer mały jak zabawka.
Nosił go, bo to był podarek: ktoś ofiarował mu go przed odlotem. „Do polowania 
na dzikie 
zwierzęta Wenery”. Zważył na dłoni paczuszkę cukru.
— Czy masz swój?
— Nie, zjadłem już.
— Szkoda.
Zdziwiło mnie to ubolewanie nad garstką cukru; na usta cisnęły mi się cierpkie 
słowa, ale 
zmilczałem. Arseniew wyjął nabój z rewolweru. Zrozumiałem, co ma na myśli.
— To na nic — powiedziałem. — Zwyczajna spłonka nie zapali fulguritu. Nic go nie 
zapali oprócz specjalnych detonatorów.
Zaświecił reflektor: palił się słabo.
— Mój też — powiedział. — Zgaś latarkę. Posłuchałem go. Ciemność spadła jak mur. 
Jakby moje ciało nie kończyło się, jakby przechodziło w nią bez żadnej granicy. 
Zielone 
plamy płynęły pod powiekami. Opadające, jaskrawe plamy. Cichutko tykał zegarek. 
Mijały 
godziny: dziewiąta, dziesiąta, jedenasta…
Nagle Arseniew odezwał się tak nieoczekiwanie, że drgnąłem:
— Kogo masz na Ziemi?
Przez sekundę namyślałem się, takie to było dalekie.
— Ojca.
— Nikogo więcej?
— Nikogo.
— Ja mam żonę… — i w obawie, bym nie przypuścił, że powiedział to z żalu, 
ciągnął:
— Wykonywałem teraz w pamięci jedno obliczenie i pomyślałem o niej. Kiedy ją 
poznałem, przez długi czas mówiliśmy tylko o matematyce. Robiłem dyplom, miałem 
pewien 
pomysł, teorię pulsujących gwiazd, i powiedziałem jej to.
Umilkł na chwilę, jakby się sam zdziwił, że tak dużo mówi.
— Raz w ogrodzie obserwatorium siedzieliśmy i czytaliśmy Flammariona O mnogości 
zamieszkałych światów. Pewno nie znasz tej książki, bardzo stara. Był lipiec, 
wieczór, 
zapadał zmrok… czytaliśmy razem, odwracaliśmy strony… stawało się coraz 
ciemniej, papier 
szarzał, a my wciąż czytaliśmy… tak jak tylko w młodości… Kiedy rozpłynęły się 
ostatnie 
słowa, podnieśliśmy głowy, a nad nami było niebo pełne gwiazd, ciemność i 
światy, które 
wstawały ze stronic… wtedy…
Urwał.
— Piotrze?
Zdawało mi się, że coś mówi, ale tak cicho, że dochodził mnie tylko niewyraźny 
szmer.
— Co mówisz, Piotrze?
Nagle cicho, prawie śpiewnym głosem powiedział:
— Gdybym mógł jeszcze dotknąć jej twarzy…
— Przestań! — krzyknąłem z nienawiścią. — Przestań! Zamilkł.
Przez ostatnie godziny nie nawiedzały mnie żadne obrazy, żadne myśli ani 
wspomnienia, 
nie czułem trwogi ani rozpaczy, tylko nieustannie wzrastający wewnętrzny 
wysiłek, jakbym 
utrzymywał na sobie ciężar grożący zmiażdżeniem. Byłem jak człowiek, który 
przytłacza 
sobą worek pełen jakichś potwornych stworzeń i zaciska go kurczowo, a worek drga 
pod nim 
coraz gwałtowniej. Ostatnie siły zbierałem, aby utrzymać ten żelazny chwyt, bo 
wiedziałem, 
że jeśli go osłabię, stanie się coś strasznego, po prostu rozleją się jak 
kałuża, i do utraty tchu 
bałem się nie śmierci, lecz tego oszalałego stworzenia, w które mogłem się 
zmienić. To, co 
mówił Arseniew, porażało mnie niby ciosy noża. Przez jakiś ułamek sekundy 
mocowałem się 
z sobą, potem zrezygnowałem. Poczułem — bo nie można tego nazwać wspomnieniem! — 
poczułem niewypowiedziany zapach zoranej ziemi, jak gdybym stał pośród nagich 
przedwiosennych pól na wzgórzu, w oddechu bezkresnych horyzontów, oszołamiającą, 
pijaną 
woń, która jest oczekiwaniem życia i życiem samym. To był kres. Ogarnął mnie 
zupełny, 
żelazny spokój. Wiedziałem, co mam robić. Pochyliłem się w ciemność. Namacałem 
jego 
plecy, mocne mięśnie pod pozimniałą tkaniną kombinezonu. Jak złodziej sięgnąłem 
do 
kieszeni. W pierwszej chwili nie bronił mi tego, dopiero gdy przez materiał 
poczułem kolbę 
rewolweru, zrozumiał. Nagle zaczęliśmy walczyć. Zmagaliśmy się w zupełnym 
milczeniu, 
pełnym zdyszanych oddechów. Był silniejszy. Przyparł mnie do ściany, wstając. 
Namacał 
wyłącznik latarki, która wisiała na mojej bluzie. Żółte światło wcisnęło się 
między nas 
klinem.
— Daj… — wychrypiałem… — Daj… tylko jeden nabój! — Nie odpowiedział. Mocniej 
przycisnął mnie do ściany.
— Daj rewolwer — mówiłem dysząc — nie bądź głupi! — Już nie wyrywałem się.
— Kangchendżonga — powiedział mi do ucha.
— Daj rewolwer. Wszystko skończone.
— A wtedy…
— Wtedy była szansa, Piotrze, daj!
— Jest szansa.
— Nieprawda!
Nagle puścił mnie i odstąpił na krok.
— Chcesz mnie tu zostawić? — powiedział powoli, ogromny, z gigantycznym cieniem 
nad 
głową.
Coś mnie złapało za krtań z taką siłą, że ledwo mogłem oddychać. Przez chwilę 
łamałem 
się, jakby mną rzucały torsje. Potem pociekły łzy. Ukląkłem. Usiadł przy mnie, 
wielką, ciężką 
ręką otoczył moje plecy.
— No no… — mówił. — No no…
— Słuchaj — powiedziałem spokojnie — oni nie wiedzą, żeśmy zginęli. Zresztą i 
tak 
nigdy nas nie znajdą. Nie ma nadziei. Po co czekać? Gdybyśmy mieli materiał 
wybuchowy…
— Mamy go — powiedział i dotknął butli mego aparatu tlenowego.
— Tlen…?!
— Tak, ciekły tlen. Poderwałem się, ale zaraz opadłem.
— Nie, to na nic, myślałem już o tym. Tlen sam nie wybucha! musi być zmieszany z 
jakimś palnym materiałem.
— Słusznie.
— Nie mamy nic takiego…
— Mamy.
— Co?
Wyciągnął z kieszeni dwie małe płaskie paczuszki; był to sprasowany cukier. Coś 
mi 
zaświtało.
— Piotrze!
— Wiesz, jak się sporządza oksylikwity; miesza się płynny tlen ze sproszkowanym 
węglem albo sadzą. Przy zapaleniu tlen łączy się wybuchowo z węglem. Cukier jest 
węglowodanem, jest w nim węgiel i wodór, jest palny; ten tutaj jest zupełnie 
miałki i sypki.
— To dlatego pytałeś mnie przedtem?
— Tak.
— I nic nie mówiłeś?!
Mocną ręką przyciągnął mnie do siebie.
— Posłuchaj. Obliczyłem, jak wielką siłę burzącą może rozwinąć ładunek, którym 
dysponujemy. Nie wiemy, na jakiej przestrzeni zapadł się strop. Jeżeli tylko w 
najwęższym 
miejscu, mamy szansę. Najmniej jest paliwa — cukru: tlenu posiadamy sporo, bo 
wzięliśmy 
podwójny zapas, wiec jeśli się uda, starczy go nam i na później, kiedy 
wyjdziemy. Jest jednak 
inna trudność. Taki ładunek, żeby wybuchnąć, musi być odpalony elektrycznie.
Skinąłem gorliwie głową. — Mamy baterię.
— Mamy baterię i dlatego oszczędzałem światła, ale brak nam kabla. To wszystko, 
co 
mamy — pokazał trzymetrowy kawał drutu. — Wydobyłem go z elektrometru. Ze 
skafandrów drutu nie wyjmiemy, bo nie możemy zdjąć hełmów, i dlatego…
Zatrzymał się na sekundę.
— Ktoś musi odpalić ładunki tam na miejscu.
— Dlatego nie mówiłeś?
— Tak.
Nagle zaświtała mi jakaś myśl.
— Piotrze, ty nie spałeś?
— Nie.
— Przez całą noc?
— Tak. Szukałem innego sposobu.
— I znalazłeś?
— Nie. Nie możemy zdjąć hełmów — powtórzył. — Zatrulibyśmy się natychmiast.
— A gdyby jednak lontem — zacząłem. — Wykręcić proch z naboi.
— Wybuch albo wcale nie nastąpi, albo będzie słaby. Owszem, proch jest 
niezbędny, 
należy podsypać go na końcu drutów. To spowoduje detonację. Ale zapłon musi być 
elektryczny.
— Czekaj… a jeżeli strzelić z rewolweru w ładunek?
— Myślałem o tym. Musi być pięć ładunków, i to odpalonych równocześnie, tak 
wypada z 
obliczeń, inaczej nie tylko nie otworzymy sobie drogi, ale jeszcze spotęgujemy 
obwał.
— Tak — powiedziałem. — Masz rację. Jeden z nas musi być tam… Losujemy?
— Nie chcę zdawać się na przypadek. W tym jest coś poniżającego.
— A więc? Milczał.
— Może jednak jest jakieś wyjście?
— Jest. Po pierwsze, jako fizyk wiem dobrze, w jakich warunkach najsilniej 
działa fala 
uderzeniowa, a po drugie, jako kierownik wyprawy…
— Rozumiem, nie kończ. Nie zgadzam się.
— Jestem przekonany, że mi się uda. Nie chcę ci rozkazywać.
— Nie masz do tego prawa!
— Nie mam prawa?
— Nie, i to podwójnie… po tym, co chciałem zrobić. Ja pójdę.
Arseniew wyjął z kieszeni pudełko zapałek i podał mi je.
— Jeśli liczba będzie parzysta — powiedział — ty pójdziesz, jeżeli nieparzysta — 
ja.
Zacząłem wykładać zapałki na kamień. Wyglądało to na zabawę: kładłem jedno białe 
drewienko obok drugiego, a wargi poruszały się licząc: osiem, dziewięć, 
dziesięć, jedenaście, 
dwanaście…
Ostatnia była siedemnastą.
— Puste — rzekł Arseniew.
Potrząsnąłem pudełkiem. Jeszcze jedna zapałka, która schowała się pod wieczkiem, 
stoczyła się po powierzchni głazu i upadła na grunt.
Arseniew odwrócił się i ułamanym kilofem czekana zaczął rozdrabniać cukier; 
wysypywał 
go na kartki z notatnika, które posłużyły do skręcania tutek. Potem w zupełnym 
milczeniu 
podważyliśmy nożem pociski rewolwerowe wysypując proch z łusek. Poszliśmy 
korytarzem 
do miejsca obwału. Arseniew oznaczył pięć szczelin między głazami, które 
rozwierałem 
dziobem czekana, a on tymczasem nalewał tlen do tutek. Prawie bezbarwny, 
bladoniebieski 
płyn syczał i wrzał cieknąc wąską strużką. Tutki, zrazu miękkie, stały się 
twarde jak kamień; 
gdyby nie to, że mieliśmy rękawice, nie można by ich wziąć do ręki, ale i przez 
tkaninę 
parzyły dłoń straszliwym chłodem.
Gotowe ładunki wcisnęliśmy głęboko do otworów. Połączywszy wszystkie przewodem, 
Arseniew wyprowadził końce drutu w bok. Kiedy otwory zostały zamurowane 
okruchami i 
ugniecionym szlamem, Arseniew, przyciskając się do skały, powiedział:
— Staniesz tak. W ten sposób będziesz zasłonięty od czoła podmuchu. Dotkniesz 
drutu i 
padniesz na twarz. To wszystko.
Przez sekundę stał tuż przede mną, nieruchomy, nagle chwycił mnie w ramiona, z 
całej 
siły przycisnął do siebie i puścił tak nagle, jakby mnie chciał odtrącić. Kiedy 
kroki ucichły za 
zakrętem, podniosłem baterię.
Jeden biegun był już przyłączony. Przycisnąłem się z boku do skały, starając się 
jak 
najbardziej rozpłaszczyć.
— Uwaga! — krzyknąłem. — Już!
Maleńka iskierka przeskoczyła pod drutem. Rozżarzony młot uderzył mnie w piersi. 
Zdmuchnięty z gruntu, poleciałem w ryczącej chmurze ognia.
ZAŁOGA
Zbudziło mnie silne światło. Tuż nade mną palił się lustrzany jupiter. Leżałem 
na czymś 
chłodnym i miękkim. Chciałem osłonić oczy ręką, lecz coś ją trzymało.
— Spokojnie — powiedział jakiś głos.
W głowie przejaśniało się. Spojrzałem w bok. Tarland w białym płaszczu pochylał 
się nad 
wózkiem. Stały na nim szklane cylindry i aparaty. Światło błyskało w rurkach. 
Moja lewa 
ręka leżała na gumowej poduszeczce, w przedramieniu tkwiła igła, dochodził do 
niej gumowy 
wężyk. Przez szklaną rurkę, łączącą go z aparatem, biegł jasnoczerwony płyn. 
Czułem, jak w 
żyły wnika mrowiący, ciepły prąd.
— Co to — zdziwiłem się — transfuzja?
Robiło mi się coraz cieplej. Wszystko dokoła było dziwnie spokojne i 
nierzeczywiste. 
Tarland odsunął aparat, szybko wyciągnął igłę i przycisnął do ręki kawałek gazy.
— Kto tu śpiewa? — spytałem. Słyszałem wysoką, łagodną melodię. Było mi dobrze. 
Myśli płynęły powoli. Pojawiały się jakieś ciemne obrazy: wędrówka martwymi, 
oświetlonymi wąwozami, rozłupane ściany kryształowe, ciemne chodniki, galerie… 
gdzie to 
wszystko było? W lodowcu? W Himalajach czy we śnie? Nagle w pamięci stanęła 
ostatnia 
krawędź świadomie przeżytej jawy: grota, czarne, słabo oświetlone głazy, głucha 
cisza i dwa 
druty, nad którymi pochyliłem się, żeby…
Zamknąłem oczy. Kiedy je otworzyłem, wzrok padł na tarczę telewizora w 
przeciwległej 
ścianie. W czarnym tle stały drobne iskry.
— Gwiazdy?
Śpiew był głosem silników. Lecieliśmy. Do kajuty weszło dwu ludzi: Rainer i 
Arseniew.
— Jak się czujesz? — spytał astronom.
— Dobrze.
Nie wiem, czemu do głowy przyszło mi pytanie, które zadałem natychmiast.
— Dlaczego to miasto świeciło? Czy to był lucyt? Stojący przy łóżku spojrzeli na 
siebie.
— Nie, to szkliwo barowo–sodowe, nie mające nic wspólnego z lucytem. Świeci, bo 
zostało napromieniowane w chwili wybuchu — mówił Rainer, wyraźnie zadowolony, że 
może mi tak dokładnie odpowiedzieć.
— Wybuch? A prawda… ten krater — powiedziałem — słuchajcie…
Tarland przerwał mi.
— Nie wolno panu mówić. Mamy czas, dowie się pan wszystkiego.
Wyprosił obu uczonych z kajuty. Słyszałem, jak w drzwiach powiedział coś o 
wstrząsie 
mózgu i o tym, że nie wolno mi przeżywać żadnych wzruszeń.
— Ale co było dalej? — protestowałem słabo, gdy wrócił. — Czy przejście się 
otworzyło?
Tarland wziął mnie za puls.
— Profesor Arseniew wywiódł pana z ciemności na światło, a ja — stworzyłem pana 
od 
nowa.
Uśmiechał się. Chciałem spytać o coś jeszcze, ale wszystko zmieszało się, 
splątało, 
popłynęło gdzieś daleko. Zobaczyłem niebieskie niebo… ptaki śpiewały… Zasnąłem.
Długo trwało, zanim z oględnych rozmów, które wciąż przerywał czuwający nade mną 
Tarland, dowiedziałem się, jak Arseniew wyniósł mnie spod ziemi, kiedy chodnik 
stanął 
otworem, jak usiłował uszczelnić rozdarcia mego skafandra, jak w pewnej chwili 
wydało mu 
się, że jestem w agonii, jak potem zjawiła się przywołana rakietami gąsienicówka 
i zawiozła 
nas do Kosmokratora.
Nieprzytomnego, zaczadzonego trującą atmosferą, która wnikła poprzez rozdarcia 
skafandra, z popękanymi żebrami, wziął mnie biolog na stół operacyjny. Upłynęło 
trzydzieści 
godzin, zanim po raz pierwszy otworzyłem oczy. Potem jednak zacząłem szybko 
przychodzić 
do zdrowia, spałem niemal okrągłą dobę, budząc się z wilczym apetytem, kiedy 
nadchodziła 
pora posiłku. Gdy zacząłem wstawać, Tarland zalecił mi oddychanie sztucznym 
powietrzem 
górskim i naświetlanie lampa kwarcową. Wciąż nie wolno mi było pytać towarzyszy 
o 
martwe miasto i mieszkańców Wenery. Biolog motywował to tym, że przeszedłem 
wstrząs 
mózgu i powinienem unikać wzruszeń. Daremnie tłumaczyłem mu, że nie zaspokojona 
ciekawość jest wzruszeniem bardzo silnym. W odpowiedzi radził mi przebywać w 
Centrali, 
przy wielkich ekranach, gdyż uważał, że w okresie rekonwalescencji nie ma nic 
bardziej 
uspokajającego od widoku gwiaździstego nieba. Po moim wypadku Kosmokrator krążył 
jeszcze przez sześć dni nad planetą, po czym oddaliwszy się od niej spiralą o 
rozciągniętych 
zwojach, zawrócił ku Ziemi.
Oczywista, że oglądanie gwiazd wcale mnie nie uspokajało, a już na pewno nie 
mogło 
ugasić głodu wiadomości. Poty molestowałem Tarlanda, aż wreszcie w trzecim dniu 
podróży, 
kiedy wyjmował mi szwy z zasklepionych ran, tak przyparłem go do muru, że 
zdecydował, iż 
mogę dowiedzieć się wszystkiego.
Uczeni pracowali w kabinie Maraxa. Przez jakiś czas chodziłem po korytarzu. W 
tym dniu 
rano wyłączono silniki i rakieta leciała dzięki przyciągającej sile Słońca. 
Panowała cisza tak 
absolutna, jakby wyjęta z wieczności. Kiedy wszedłem do środka, uczeni stali 
przy 
centralnym pulpicie Maraxa. Górne światła były przygaszone; ludzie rysowali się 
ciemnymi 
sylwetkami na tle zielonkawego jarzenia ekranów. Jednostajnie szumiały 
elektromotory. Z 
głębi Maraxa wywalały się kłęby metalowego drutu, biegły po żłobkowanych płytach 
ku 
elektromagnesom i nawijały się z powrotem na szpule zawieszone na statywach. 
Czandrasekar przerzucił dźwignię. Koniec ostatniego drutu wił się przez chwilę 
na śliskiej 
płycie pulpitu jak metalowy robak, zadygotał i znikł w nawojnicy. Pomruk prądów 
ścichł. 
Wszystkie ekrany powlekała szarość, w której topniało znieruchomiałe rojowisko 
zielonych 
hieroglifów. Zapłonęła okrągła rura podsufitowa.
Arseniew przeszedł się po kabinie, grzbietem ręki potarł czoło, przystanął i 
spojrzał mi w 
oczy.
— Chcesz wiedzieć?
Skinąłem głową.
— Nie jest łatwo złożyć z ocalałych fragmentów historię obcego gatunku… 
zwłaszcza 
kiedy to jest historia zagłady…
Ostatni brzask, tlejący na ekranach, przepadł. Stały teraz kręgi szare i martwe.
— Kroniki, które posiadamy, obejmują urywkami okres stu osiemdziesięciu lat. 
Pierwszy 
zrozumiały ustęp zawiera plan inwazji na Ziemię. Początkowo sądziłem, że 
opanowanie 
Ziemi było dla nich spełnieniem mitu religijnego i że symbolem jego był 
wizerunek dwu kół 
przekreślonych prostą, który spotykaliśmy w ruinach, ale kroniki ukazują obraz 
całkowicie 
odmienny. Planetę zamieszkiwał gatunek istot obliczających. Półtora wieku temu, 
kiedy 
przystąpiły do realizacji planu, rozważyły, czy ludzie mogą im do czegoś 
posłużyć, 
liznąwszy, że nie zdadzą się na nic, postanowiły nas usunąć. Użyty w tym celu 
środek miał 
nie przyczynić szkody naszym miastom, drogom, fabrykom… aby mogły ich potem 
używać. 
Ciśnienie promieniowania miało wyrzucić w stronę Ziemi chmurę radioaktywną. 
Potem, po 
spadku jonizacji, Biała Kula poczęłaby miotać tysiące wozów lądujących na 
powierzchni 
gotowej już na ich przyjęcie, bo martwej Ziemi. Chcieli zniszczyć życie z 
zachowaniem 
wszystkiego, co nim nie było… ale choć obliczali tak sumiennie, choć wzięli pod 
uwagę 
wszystkie wielkości, zapomnieli włączyć do rachunku jedną: samych siebie. Kiedy 
wielkie 
miotacze i Biała Kula były już na ukończeniu, w ostatniej fazie realizacji planu 
zaczęli z sobą 
walczyć. Udało im się osiągnąć postawiony cel… tyle że na własnej planecie!
Całe otoczenie Arseniewa rozmazywało się i nikło. Wpatrzony w jego twarz, 
widziałem ją 
jako białą plamę na ciemnym, mętnym tle. Z nieubłaganym spokojem ciągnął:
— Ich stosunek do maszyn nie jest dla nas jasny. Być może, stanowiły coś w 
rodzaju 
najwyższej władzy państwowej. W każdym razie to one opracowały dokładny plan 
zaatakowania Ziemi. One także tworzyły plan walki.
— O co walczyli?
Arseniew podniósł pęk drutów spoczywających na płycie, jakby go ważył w dłoni.
— To nie jest jasne. Być może, o prawo osiedlenia się na Ziemi. Było to 
społeczeństwo o 
wysokiej cywilizacji, rasa doskonałych konstruktorów i budowniczych, ożywiona 
wielkimi 
planami — niszczenia i panowania. Takie społeczeństwo musiało prędzej czy 
później zwrócić 
się przeciw sobie samemu. Wojna, zanim skończyła się kataklizmem, trwała 
dziesiątki lat. 
Niektóre jej fazy są dla nas zupełnie niepojęte, niezależnie od wielkich wyrw 
czasowych, 
jakie zieją w kronikach podziemnego archiwum. Ukryci pod powierzchnią gruntu, 
wymierzali 
sobie ciosy ładunkami zgęszczonej energii, zasypywali się chmurami jadowitych 
pyłów, 
wywoływali sztuczne przesunięcia i tektoniczne obwały gruntowe. Zużyli w walce 
ilość 
energii, która mogła ich planetę przemienić w kwitnący ogród.
Wśród mieszkańców planety wyodrębniała się grupa istot o wysokiej inteligencji. 
Zadaniem ich było tworzyć rozumiejące maszyny i obsługiwać je. Istoty te przez 
pewien czas 
pozostawały pozornie neutralne, albowiem służyły obu stronom walczącym naraz. 
Między 
innymi dostarczały im planów zniszczenia.
— Ależ to absurd.
— A jednak tak było. W miarę jak wojna się przeciągała, poziom cywilizacji 
upadał. Był 
to proces nierównomierny, wahania z okresowymi nawrotami świetności, 
spowodowane, jak 
się wydaje, czasowym zaciszem, po którym następowały walki coraz gwałtowniejsze. 
Zależnie od ich wyniku wielkie centrale energetyczne zmieniały niejednokrotnie 
władców i 
były okresy, w których stały bezczynne, bo chwilowi zwycięzcy nie potrafili ich 
uruchomić z 
powodu braku dostatecznej wiedzy technicznej. Prawdopodobnie w tych czasach 
grupa istot 
„neutralnych” usiłowała uratować twory cywilizacji, kroniki i dokumenty w 
schronach 
budowanych wśród gór, w nie zamieszkałych pustkowiach. Na ruinę takiego schronu 
natrafiliśmy w czasie wyprawy do Białej Kuli. Potem jedna ze stron walczących 
poczęła brać 
górę. Była już tak pewna zwycięstwa, że wysłała na Ziemię pocisk, którego lot 
zakończył się 
katastrofą. Tu kroniki się urywają. Dalszego biegu wypadków możemy się tylko 
domyślać. 
Być może, kataklizm nastąpił w czasie walki o opanowanie całego sytemu 
energetycznego. 
Być może, istoty, które go spowodowały, nie orientowały się dostatecznie w 
działaniu 
urządzeń. A może stało się inaczej, i kto wie, czy to nie jest 
najprawdopodobniejsze. Może 
zagrożeni klęską użyli środka ostatecznego. Był nim ładunek deuteronów 
przeznaczonych do 
zniszczenia Ziemi…
— Kiedy to się stało?
— W kwietniu 1915 roku pewien młody uczony belgijski opublikował pracę, w której 
zestawiał przeciętne roczne temperatury Wenus na przestrzeni czternastu lat. 
Wszystkie 
wahały się koło czterdziestu stopni Celsjusza i tylko w ostatnim roku obserwacji 
temperatura 
podniosła się do 290 stopni Celsjusza. Zwyżka ta trwała niespełna miesiąc. 
Jednakże były to 
czasy wielkiej wojny… nikt nie zajmował się wówczas astronomicznymi mrzonkami… i 
rzecz poszła w zapomnienie, uznana za błąd początkującego badacza…
Zabrzęczał telefon. Oswaticz wzywał astronoma do Centrali, gdyż Ziemia pragnęła 
z nim 
mówić. Arseniew wyszedł.
— I wszyscy zginęli? — zwróciłem się do fizyka, który, wciąż pochylony nad 
pulpitem, 
przez wielkie szkło powiększające badał wykresy na fotografiach. Wszyscy? Jakże 
to 
możliwe? Dlaczego nie ocalał nikt, nawet w najgłębszych podziemiach, tam gdzie 
jest ta 
czarna plazma… a może gdzieś w odległej części planety są jeszcze…?
— Istotnie nie mamy pewności, czy ani jedna z tych istot nie żyje — odrzekł 
Chińczyk — 
a jeżeli jesteśmy o tym przekonani, to dlatego, że pokładamy w ich geniuszu 
wielkie zaufanie. 
To brzmi szyderczo, ale tak jest.
Milczałem.
— Zniszczyć siebie sądząc, że tym samym niszczy się cały świat — to wielka i 
straszna 
pokusa…
Chińczyk patrzył na mnie spod przymrużonych powiek. Po chwili wszedł do kabiny 
Arseniew. Był podniecony.
— Słuchajcie — zawołał — czy pamiętacie to miejsce „raportu”, które nas tak 
zdumiewało, gdzie mówi się o poszukiwaniu czegoś czy kogoś poza mieszkańcami 
Ziemi? 
Przypuszczaliśmy, że podróżni statku międzyplanetarnego nie zwracali uwagi na 
ludzi, gdyż 
szukali innych, jakichś „prawdziwych” twórców cywilizacji… Teraz to się stało 
jasne! Na 
Ziemi opracowują jeszcze raz tłumaczenie „raportu” z pomocą materiałów, któreśmy 
przekazali, i oto rezultat: oni nie szukali bynajmniej „twórców cywilizacji” ani 
w ogóle 
żadnych istot… lecz wypatrywali urządzeń, które byłyby zdolne pochwycić 
niszczący 
ładunek i odrzucić go z powrotem w nich!
— Tak, to możliwe — rzekł Lao–Czu wstając. — Czy nadano pełny tekst?
— Na razie nie. Dubois przyrzekł mi podać go za pół godziny. Pójdziesz ze mną, 
Lao, was 
także poproszę, kolego Czandrasekar, będziecie mogli przekazać dalszy ciąg 
obliczeń.
Matematyk, który pracował dotąd w głębi Maraxa za ścianką izolacyjną, pojawił 
się 
między rozchylonymi jak drzwi tablicami rozdzielczymi. Stałem wciąż w tym samym 
miejscu. Uczeni rozmawiali, ich głosy dochodziły mnie z wielkiej oddali.
— Taki był koniec… — powiedziałem. — Chcieli nas zgładzić… W tym jest coś 
niepojętego. Nie mogę tego zrozumieć; czy naprawdę byli uosobieniem zła?
Po tych słowach zaległa cisza. Czandrasekar, który pracował przy pulpicie, 
opuścił rękę z 
narzędziem.
— Nie wierzę w to — powiedział.
— To znaczył…
Czandrasekar odrzucił nagle końce kabla na płytę Maraxa.
— Cóż wiemy o mieszkańcach planety? Nic. Nie znamy ich wyglądu, nie domyślamy 
się 
go nawet, nie wiemy, co wypełniało ich życie… z tysięcy rzeczy naprawdę znamy 
tylko 
jedną: plan, który miał nas zniszczyć.
Przemilczał kilka sekund.
— Wiemy, że materia jest ślepa i nie ma ponad nią żadnej Opatrzności, która 
prostowałaby 
drogi błądzących. Człowiek wnosi ład w niezmierzoną przestrzeń Wszechświata, bo 
tworzy 
wartości. Istoty, które poświęcają się zniszczeniu, choćby były najpotężniejsze, 
niosą w sobie 
własną zgubę. Co mamy o nich myśleć? Wyobraźnia zawodzi, umysł cofa się przed 
ogromem 
cierpienia i śmierci, zawartym w słowach: zagłada planety. Czy mamy potępić jej 
mieszkańców? Czy Wenerę zamieszkiwały potwory? Ja tak nie myślę. Czyż 
najpotworniejsze 
wojny nie toczyły się na Ziemi pomiędzy społeczeństwami złożonymi z garncarzy, 
wieśniaków, urzędników, cieśli, rybaków, malarzy? Czy miliony, miliony, które 
poległy w 
tych wojnach, były gorsze od nas? Czy w jakikolwiek sposób bardziej od nas 
zasłużyły na 
śmierć? Profesor Arseniew przypuszcza, że to maszyny posyłały mieszkańców Wenery 
do 
walki. Nie jest to zupełnie pewne, ale załóżmy, że tak było. Czy to nie maszyna 
posyłała ludzi 
na wojnę — szalona, chaotycznie działająca maszyna ustroju społecznego, 
kapitalizmu? Czy 
możemy wiedzieć, ilu Beethovenów, Mozartów, Newtonów zginęło pod jej ślepymi 
ciosami, 
nie dojrzawszy do stworzenia nieśmiertelnych dzieł? Czy na Ziemi nie było istot, 
które robiły 
to, co panu, pilocie, wydało się szaleństwem — czy nie było handlarzy śmierci, 
którzy służyli 
obu stronom walczącym i sprzedawali im broń?
Niejedną możemy tu znaleźć analogię. I nie jest to przypadek, bo muszą istnieć 
wspólne 
prawa, którym poddana jest historia istot rozumnych. Rozumnych… Jak gorzko brzmi 
to 
słowo w takiej chwili. Jest jednak między nami różnica, tak właśnie wielka, jak 
między 
życiem a śmiercią. Energia, która miała runąć na Ziemię, stanęła nad wszystkimi 
miastami 
tego globu pod postacią słońc atomowych, słońc, które zabłysły nie na wieki, aby 
wspierać i 
tworzyć życie, lecz na jedno mgnienie — aby je zniszczyć. W temperaturze 
milionów stopni 
kipiały i rozpływały się ich wspaniałe budowle, płonęły maszyny, pękały i topiły 
się maszty 
emitorów radioaktywnych, wybuchały rury podziemne, z których uciekała czarna 
plazma. 
Tak powstał krajobraz, który ujrzeliśmy tu w kilkadziesiąt lat po katastrofie: 
ruiny, zgliszcza, 
pustynie, lasy zakrzepłych kryształów, rzeki plazmy fermentującej w dzikich 
wąwozach i ta 
Biała Kula, ostatni świadek kataklizmu, której rozregulowane, lecz wciąż jeszcze 
czynne 
nastawnie działają, bezsensownie i chaotycznie wydatkując nagromadzoną energię… 
i będą 
tak działać, póki w podziemnych zbiornikach tętnią jeszcze zasoby czarnej 
plazmy… Może to 
trwać setki łat… jeżeli się na tej planecie nie zjawi człowiek!
— Straszna spuścizna… — wyszeptałem.
— Tak — powiedział Arseniew — ale mamy prawo po nią sięgnąć. Kiedy ludzie 
zaczęli 
pojmować, że są towarzyszami wspólnego losu i że ta sama gwiazda niesie ich 
poprzez 
przestrzeń, że są załogą statku, jak my, i życia ich łączą się, jak nasze, bo 
zwrócone są w tę 
samą stronę — stanęli nad przepaścią. W obliczu zguby, jaką niosła mu historia, 
imperializm 
usiłował pociągnąć za sobą całą ludzkość. Walcząc z nim, walczyliśmy o coś 
większego niż 
nagi byt. Tylko odbijając się w oczach, które na nie patrzą, kształty materii 
nabierają piękna i 
znaczenia. Tylko życie nadaje światu sens. Dlatego będziemy mieli odwagę 
powrócić na tę 
planetę. Na zawsze zachowamy w pamięci jej tragedię, tragedię życia, które 
powstało przeciw 
życiu i samo zostało zniszczone.
Arseniew podszedł do telewizora.
— Przyjaciele, Wenus to tylko etap. Wyprawa nasza jest pierwszym krokiem na 
drodze, 
której końca nikt z nas nawet się nie domyśla. Wierzę, że przekroczymy granice 
układu 
słonecznego i pójdziemy dalej, że wstąpimy na tysiące ciał niebieskich, które 
wirują wokół 
innych słońc, i nadejdzie — może za milion, może za miliard lat — czas, kiedy 
człowiek 
zaludni całą Galaktykę i światła nocnego nieba będą mu tak bliskie, jak światła 
dalekich 
domów. A chociaż nie możemy pojąć tych czasów, wiem, że dotrwa do nich miłość, 
bo ona 
jest potwierdzeniem piękna świata w oczach drugiego człowieka.
Mówiąc te słowa astronom stał przy ekranie. W mroku płonęła kurzawa gwiazd. 
Wydało 
mi się, że ich słaby odblask pada na jego twarz. Długą chwilę trwaliśmy w 
milczeniu, jakby 
nasłuchując wołania z oddzielonych otchłanią światów.
Zabrzęczał telefon. Lao–Czu podniósł słuchawkę. Odłożył ją i spojrzał na 
Arseniewa.
— Wzywa nas Ziemia.
